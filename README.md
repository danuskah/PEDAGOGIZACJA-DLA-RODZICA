##PEDAGOGIZACJA-DLA-RODZICA##
=========================

### I. Forma współpracy szkoły ze środowiskiem rodzinnym.

  1. Rodzina stanowi naturalne środowisko wychowawcze dzieci i młodzieży,integralną część każdego społeczeństwa, stanowi jego najmniejszą, a zarazem podstawową komórkę. Wychowawczej działalności rodziny nie jest w stanie zastąpić żadne inne środowisko ze względu na typ więzi łączących z rodziną.W momencie rozpoczęcia edukacji szkolnej na dziecko oddziałują dwa podstawowe środowiska wychowawcze: rodzina i szkoła mające decydujący wpływ na prawidłowy rozwój jego osoby, w związku z czym bardzo ważna jest właściwa współpraca pomiędzy nimi. Przeciętnemu rodzicowi trudno jest włączyć się w proces edukacji dziecka, bez ścisłej współpracy z nauczycielem, to szkoła powinna wychodzić z pomocą rodzicom włączając ich w różne formy pracy. Zadaniem nauczycieli jest wspólne poszukiwanie najbardziej efektywnych form, aby za ich pomocą włączyć rodziców w pracę na rzecz klasy i szkoły. Wspólnym celem zarówno nauczycieli jak i rodziców jest szeroko pojęte dobro dziecka- dbałość o jego prawidłowy i harmonijny rozwój. Rodzice przekonani o dobrej woli ze strony wychowawcy sami będą dążyć do współpracy. Należy podkreślić, że za współpracę odpowiedzialność ponoszą obie strony, ponieważ są partnerami w realizowaniu zadań związanych z wychowaniem dziecka.   
  
  2. To rodzice mają prawo i obowiązek wychowywania dzieci, ale nauczyciel-wychowawca ma możliwość towarzyszenia dzieciom obserwowania ich  w różnych sytuacjach szkolnych. Pierwszy może dostrzec niepokojące zachowania i zainicjować wspólnie z rodzicami szukanie przyczyn oraz sposobów postępowania. Nie jest w stanie jednak zaopatrzyć rodziców w gotowy zestaw reguł umożliwiających mądre wychowanie, ale może zwrócić uwagę na pewne zagadnienia, stworzyć warunki do osobistego doświadczenia emocji, zachęcić do refleksji, wskazać na zagrożenia, polecić lekturę lub adres specjalisty. Nadrzędnym celem współdziałania nauczycieli i rodziców jest dążenie do usprawnienia pracy wychowawczej z uczniami w jej szerokim rozumieniu, a więc nie tylko w zakresie rozwijania w uczniach dyspozycji kierunkowych, jak przekonania, zainteresowania i postawy, lecz także dyspozycji sprawnościowych, równoznacznych z zasobem wiedzy, poziomem uzdolnień i umiejętności. Stosowane przez nauczycieli formy współdziałania obejmują swym wpływem wszystkich uczniów bez wyjątku. Nawet uczniowie wysoce uspołecznieni i bardzo zdolni wymagają tego rodzaju oddziaływania. Oczywiście, największe znaczenie mają formy współdziałania stosowane z myślą o uczniach mających trudności dydaktyczne i wychowawcze.
  
  3. Ważnym celem współpracy jest możliwie najlepsze poznanie przez nauczycieli poszczególnych uczniów ( ich sytuacji rodzinnej, bytowej, oczekiwań rodziców funkcjonowania w środowisku pozaszkolnym, zainteresowań i potrzeb).Nauczyciel najbliższy partner rodziców w złożonym i trudnym procesie kształcenia i przygotowania do życia młodego pokolenia musi posiadać dobrą orientację w ogólnej problematyce współczesnej rodziny. Już od dawna zakładano, że jednym z istotnych czynników efektywności dydaktyczno-wychowawczej szkoły jest dobra znajomość wychowanka i jego środowiska rodzinnego. Najpoważniejsze błędy wychowawcze popełniane są najczęściej w wyniku niedostatecznej znajomości ucznia. Dobra współpraca nauczyciela z rodzicami dziecka polega na ciągłym, wzajemnym uzupełnianiu się. Właściwe współdziałanie powinno polegać na wspólnej organizacji procesu wychowania w szkole i w domu rodzinnym poprzez podwojenie sytuacji wychowawczych, ujednolicenie sposobu oddziaływań, metod nagradzania i karania roztaczanie kontroli, pobudzanie do działań pożądanych.

  4. Bardzo ważne jest ujednolicenie wymagań stawianych dzieciom przez wychowawców i rodziców, zwłaszcza w dziedzinie wychowania moralnego, społecznego, estetycznego, a więc w sferze oddziaływań kształtujących u dzieci określone wartości, oceny, zasady, normy. Bez udziału i wsparcia rodziny nikt nie wpoi dziecku zasad moralnych, którymi będzie się ono zawsze w życiu konsekwentnie kierowało. Skutki niejednolitych oddziaływań wychowawczych prowadzą w konsekwencji do przeżywania przez dzieci zachwiania poczucia uznawanych dotąd norm, zasad, wartości. Czasem staje się to przyczyną zaburzeń w zachowaniu dzieci. Istotnym celem współpracy jest edukacja pedagogiczna rodziców, upowszechnianie wiedzy na temat rozwoju i wychowania dzieci. Zajęcia psychoedukacyjne z rodzicami, nie mogą być przy tym zdarzeniem jednorazowym, a raczej pewnym procesem w ciągu, którego rodzic wzbogacony w wiedzę, pozwalającą mu na lepsze poznanie potrzeb i możliwości swojego dziecka. We wzajemnych kontaktach ważne jest aby rodzice nauczyciele byli i sprzymierzeńcami. Tylko razem można stworzyć właściwy klimat wychowawczy. Współpraca nauczycieli z rodzicami warunkuje harmonijny rozwój uczniów,wpływa zarówno na ich postępy w nauce, jak i w zachowaniu. Daje równe szanse ciągłego doskonalenia się nauczycieli i rodziców jako wychowawców odpowiedzialnych za wielostronny rozwój dzieci i młodzieży.

### II. Zasady współdziałania nauczycieli i rodziców:

  W wychowaniu istnieją obszary wspólne, gdzie dokładna informacja może być bardzo pomocna obu stronom w rozwiązywaniu problemów wychowawczych, a w efekcie we wspieraniu rozwoju dziecka. Nauczyciel-wychowawca i rodzic powinni być w szkole partnerami , mającymi prawa i obowiązki, a podstawą ich współpracy winno być wcześniej  wspomniane zaufanie, akceptacja i rzetelna informacja. Warunkiem poprawnych stosunków jest też aktywność i systematyczność. Należy tak organizować współpracę z domem by odbywała się ona zgodnie z przyjętymi powszechnie  zasadami współdziałania nauczycieli i rodziców: 
•zasadą pozytywnej motywacji, gdyż nieodzownym warunkiem skutecznego współdziałania wychowawcy i rodziców jest dobrowolny i chętny w nim udział.

•zasada partnerstwa, postulująca równorzędne prawa i obowiązki wychowawcy i rodziców, aby żadna ze stron nie czuła się mniej wartościowa od drugiej.

•zasada wielostronnego przepływu informacji, zakładająca konieczność uruchomienia różnych źródeł porozumiewania między nauczycielem a rodzicami - wielokierunkową wymianę opinii zarówno między nauczycielami a rodzicami, jak i samymi nauczycielami i samymi rodzicami.

•zasada jedności oddziaływań, przypominająca o konieczności realizowania przez szkołę i rodzinę zgodnych ze sobą celów wychowania.

•zasada aktywnej i systematycznej współpracy, uwydatniająca potrzebę czynnego i stałego zaangażowania nauczycieli i rodziców w wykonywanie zadań wypływających ze współpracy.


### III. Wskazówki dla nauczyciela, które warto uwzględnić w kontaktach z rodzicami:

####Należy mieć świadomość, że nie ma uniwersalnych recept na dobre relacje nauczycieli z rodzicami. Istnieje jednak kilka wskazówek, które warto uwzględnić w kontaktach z rodzicami:

1.  Różnymi dostępnymi metodami należy budować dobrą relację z rodzicami. Udzielanie rad ma sens pod warunkiem pełnego zaufania ze strony rodzica.

2.  Głoszone zasady muszą być zgodne z własnym postępowaniem- to warunek wiarygodności.

3.  Krytykując zachowanie rodzica, należy szanować go jako osobę.

4.  Konieczna jest ostrożność w referowaniu ocen, szczególnie o charakterze ogólnym. Każdy człowiek ma swoje stereotypy utrudniające mu obiektywny ogląd sytuacji.

5.  Ważne jest otwarte komunikowanie się.

6.  Nie należy decydować za rodzica w sprawach dotyczących jego samego i jego dziecka.

7.  Własny depozyt emocjonalny-okazywanie dużo uwagi i ciepła w codziennych sytuacjach, bycie wyrozumiałym i cierpliwym.

8.  Podczas przekazywania informacji należy pamiętać o spójności przekazu słownego z adekwatną mimiką, gestami wyglądem i zachowaniem.

9.  Swoje intencje należy przedstawiać w sposób jasny i zrozumiały dla odbiorcy.

10. Wskazane jest okazywanie ciepła i życzliwości.

11. Podczas dyskusji konieczne jest przedstawianie argumentów „za i przeciw”.

12. Nieodzowna jest odpowiedzialność za swoje postawy i zachowania.

13. Warunkiem wiarygodności jest dotrzymywanie składanych obietnic.

14. Ludzie skłonni są reagować zgodnie z tym jak ich traktujemy i jaką mamy o nich opinię. Należy, więc dostrzegać w nich to, co najlepsze i o tym mówić.

15. W przedstawianych propozycjach należy wykazać ich wartość i sens. Zapał, z jakim podejmujemy działania udziela się innym.

### IV. Bariery w relacjach  nauczyciele - rodzice oraz rodzice-nauczyciele.

#### Nieraz  współpraca szkoły z rodzicami napotyka na trudności, o czym wie każdy nauczyciel-wychowawca z własnego doświadczenia, pojawiają się bariery w relacjach nauczyciel-rodzice :

•	zbyt małe zaangażowanie w sprawy szkoły;

•	bierność w czasie spotkań;

•	postawa roszczeniowa;

•	brak wsparcia w procesie dydaktycznym;

•	przenoszenie odpowiedzialności za dziecko na nauczyciela;

•	brak odpowiedniej motywacji dla dziecka;

•	opóźniona reakcja (interwencja) rodziców;

•	kwestionowanie wymagań i podejmowanych działań;

#### oraz rodzice-nauczyciel:

•	negatywne doświadczenia z własnego dzieciństwa;

•	negatywne doświadczenia z innymi pedagogami;

•	różnice w pojmowaniu procesu dydaktycznego i sposobów utrzymania dyscypliny;

•	traktowanie nauczyciela jako konkurenta rodziców;

•	nieliczenie się z opinią i możliwościami rodziców;

•	obawa przed wyrażaniem własnego zdania;

•	brak delikatności  w przekazywaniu informacji o dziecku;

•	brak odpowiedniego „miejsca” i klimatu spotkania;

•	zbyt mała oferta współpracy z rodzicami ( ograniczanie się tylko do wywiadówek);

#### Przed podjęciem współpracy z rodzicami warto wiedzieć, że rodzice przyjmują różne postawy wobec szkoły najogólniej można podzielić rodziców na trzy grupy:
 
1.	rodzice, którzy są zawsze przeciw działaniom szkoły;

2.	rodzice obojętni wobec szkoły;

3.	rodzice, którzy są zawsze za działaniami szkoły;

Strategie (działania) informacyjne- pedagogizacja

### V. Spotkania z rodzicami.
Jednym ze sposobów jest organizowanie częstych i w różnych formach (dyskusje, pogadanki, wykłady, warsztaty ) spotkań z rodzicami na zasadzie partnerstwa, w celu poszerzenia świadomości o prawach rozwojowych i sposobach oddziaływania na dziecko. Spotkania te pozwalają na bliższe poznanie się, omówienie drażliwych tematów, wspólne szukanie rozwiązań, dzielenie się swoimi doświadczeniami i korzystanie z literatury bądź wiedzy fachowców - psychologa, pedagoga, lekarza itp. stotnym elementem spotkań jest wyzwolenie  i wykorzystanie siły twórczej drzemiącej w rodzicach (ich pomysłów, rad, entuzjazmu, bądź zniechęcenia, zdolności, doświadczeń życiowych), a wszystko po to, by stworzyć dziecku lepsze warunki rozwoju psychicznego, fizycznego i duchowego-nauczycielowi poczucie dobrze spełnionego obowiązku wobec dzieci. Zauważa to M. Łobocki pisząc: „Zdarza się często, że nauczyciele nie zabiegają nawet o poznanie twórczych możliwości rodziców. Ci ostatni zaś nie zawsze orientują się, że mogliby być pożyteczni dla szkoły i domu”. Starajmy się więc wykorzystywać „potencjał” tkwiący w naszych rodzicach. 
Pedagogizacja rodziców musi być prowadzona z dużym taktem. Mamy bowiem do czynienia z osobami dorosłymi, które posiadają własne doświadczenie życiowe, w tym także wychowawcze, mają utrwalone poglądy i postawy. Rodzice reprezentują różny poziom kulturalny, moralny i intelektualny.
    
#### Jakie tematy należy zatem wybrać na spotkania z rodzicami?
Na pewno omawiające rozwój psychofizyczny dziecka, jego potrzeby, zainteresowania, problemy, kłopoty. Niekiedy sam proces dydaktyczno-wychowawczy w szkole podsuwa nam pewne propozycje. Najważniejsze, aby tematy były aktualne, zgodne z potrzebami rodziców i przydatne.
Oto przykładowe tematy:
•	Rola środowiska rodzinnego i szkoły w rozwoju dziecka
•	Cech i właściwości dziecka w okresie wczesnoszkolnym
•	Praca domowa ucznia
•	Trudności dziecka w nauce i sposoby przezwyciężania
•	Gdy dziecko sprawia kłopoty wychowawcze
•	Rola mediów w wychowaniu dziecka
•	Racjonalny rozkład dnia: właściwe proporcje między nauką i zabawą; formy organizacji czasu wolnego
•	Nawyki higieniczne dziecka
•	Postawy wychowawcze rodziców i nauczycieli itp.
    Znaczącą rolę w tego typu spotkaniach odgrywa stworzenie odpowiedniej -kameralnej, rodzinnej atmosfery (przygotowanie sali- ustawienie krzeseł i stolików w formie koła lub kwadratu, aby zachowany został kontakt wzrokowy, wspólne przygotowanie herbaty czy kawy..) oraz ustalenie pewnych zasad, które będą obowiązywać na tych spotkaniach np.
          
- wszystkie sprawy  nie dotyczące naszych dzieci, nas i szkoły zostawiamy 
  w domu;
- omawiane problemy (czasem osobiste) zostawiamy  dla siebie, chyba że  
  zostanie podjęta decyzja o nagłośnieniu danej sprawy;
- mówimy za siebie;
- dajemy sobie prawo do ustalenia zasad w trakcie spotkań;
    Aby spotkanie było inspirujące dla rodziców i nauczyciela, ważne jest odpowiednie przygotowanie się wychowawcy, który znając problemy i sprawy uczniów w swojej klasie jest w stanie przewidzieć część pytań, czy kwestii nurtujących rodziców i ich dzieci.

W jaki sposób rozmawiać z rodzicami ?

•	mów krótko, na temat, bez zbytnich dygresji, z wyczuciem i kulturą języka, wiąż pojęcia i terminy tak, aby wyjaśniały myśl przewodnią

Czego się wystrzegać w rozmowach z rodzicami?


•	udzielania rad i wskazówek w formie pouczeń, gotowych rozwiązań;
•	toczenia sporów;
•	negatywnego diagnozowania, interpretowania i wyrokowania;
•	generalizowania;
•	bagatelizowania;
•	manipulacji i osądzania;
•	niedopuszczania do głosu bądź przerywania wypowiedzi;
•	działania na przekór;
•	abstrahowania;
•	omijania wiodącego problemu;
•	poruszania zagadnień nieistotnych;

Oprócz stosowanych form prowadzenia spotkań takich jak : pogadanki, dyskusje największe zainteresowanie budzi forma warsztatowa, w której aktywne uczestnictwo pozwala na lepsze poznanie siebie, a więc przeanalizowanie  swojego zachowania się wobec dziecka i znalezieniu odpowiednich metod wychowawczych. Warsztaty wspomagające rodziców w wypełnianiu rodzicielskich obowiązków oraz rozumieniu procesów rozwojowych ich dziecka to aktywny sposób tzw. pedagogizacji rodziców.
Warunkiem sukcesu w prowadzeniu warsztatów jest atmosfera, która ma sprawić, że uczestniczący czują się ważni i kompetentni jako rodzice. Sprostanie takiemu zadaniu będzie możliwe, gdy wychowawca:
•	Tworzy klimat zaufania i poczucia bezpieczeństwa. Dba o zaufanie, otwarcie. Pozwala na zadawanie pytań, wyrażenie wątpliwości i niezgadzanie się ze sobą. Szczególnego znaczenia nabierają osobiste cechy nauczyciela, takie jak: empatyczne zrozumienie, ciepło uczuciowe i autentyczność.
•	Akceptuje rodziców takimi, jakimi są. Przyjmuje rolę przewodnika, osoby wspierającej a nie eksperta lub osoby kontrolującej.
•	Tworzy okazje do tego, aby rodzice sami mogli swoje problemy zidentyfikować i określić, a także czynnie uczestniczyć w poszukiwaniu rozwiązań.
•	Nie dominuje i nie narzuca rodzicom własnych wyobrażeń i przekonań dotyczących wychowania.
•	Umie kontrolować stres.
•	Posługuje się językiem prostym i zrozumiałym dla rodziców nie związanych zawodowo z edukacją.

Rady na temat organizacji warsztatów

•	wybierz temat, niech będzie to problem ważny dla tej konkretnej grupy uczniów-ważny dla Ciebie, rodziców;

•	przemyśl cel jaki chcesz osiągnąć ( czego oczekujesz od rodziców w związku z danym problemem);

•	przygotuj się pod względem merytorycznym, organizacyjnym (plan spotkania, materiały i narzędzia do pracy);

•	zadbaj o dobrą atmosferę spotkania (ustawienie stołów, krzeseł, poczęstunek, drobne elementy dekoracyjne);
•	na początku zebrania przedstaw jasno rodzicom jego temat i cele;
•	nie naciskaj rodziców, aby wyciągali wnioski z waszych działań, raczej zachęcaj  do swobodnych refleksji, jeśli nie ma chętnych sama dokonujesz podsumowań i pytasz uczestników czy się z nimi zgadzają;
•	przy wyborze metod pracy pamiętaj , że z rodzicami tak jak z dziećmi 
-	wykorzystaj więc, w miarę możliwości, drogę przez różne kanały sensoryczne: wzrokowy, słuchowy, ruchowy;

•	postaraj się, aby z takiego spotkania rodzice wyszli z jakimś konkretnym materiałem w ręku (fragment artykułu, cytat, wypunktowane zagadnienia, wskazówki do pracy z dzieckiem), aby mogli potem w domu powrócić do tematu, przypomnieć sobie, bądź uświadomić to, co było najważniejsze;
•	dokonaj ewaluacji, powróć do omawianych zagadnień na następnym zebraniu – w formie, jaką uznasz za przydatną;


Przydatne linki [PEDAGOGIZACJA RODZICÓW][1]
[1]: http://edukator.edux.pl/pedagogizacja-rodzicow.php





  ##### inne materiały: #####
# Agresja 

####1. Co rodzice powinni wiedzieć o agresji.

„Takie będą losy Rzeczpospolitej jakie jej młodzieży chowanie.”

Rodzina jest podstawową komórką społeczną i od jej funkcjonowania zależy wartość społeczeństwa, a także osobisty los jednostki.W rodzinie człowiek przeżywa najpoważniejszy okres, w którym kształtuje się jego osobowość, styl życia, preferowanie wartości i poglądy na świat.
Przemoc i agresja istniały zawsze, są one częścią kultury, składnikiem stosunków międzyludzkich, nierozłącznym elementem dziejów historii. Przemoc upokarza , powoduje cierpienie i nieobliczalne szkody, rodzi nienawiść i pragnienie odwetu, tworzy błędne koło w stosunkach międzyludzkich i wcześniej, czy później odbije się negatywnie na osobowości i zachowaniu człowieka. Coraz częściej słyszy się i mówi o agresji i przemocy. Docierające do nas codziennie informacje o morderstwach, aktach terrorystycznych, rozbojach, gwałtach, agresji w polityce, gospodarce, w filmie, sporcie. Coraz częściej słyszy się również wulgarne słownictwo-w niektórych kręgach kulturowych staje się ono normą.
O dynamie zjawiska agresji i przemocy w najbliższej przyszłości będą decydowały postawy młodzieży. To od Was rodzice w największym stopniu zależy jaką będziemy mieli młodzież!

Przyczyny zachowań agresywnych:

1.	odwzorowanie zachowań rodziców(brak czasu dla dziecka, zaabsorbowanie pracą, preferowanie konsumpcyjnego modelu życia).
2.	poczucie zagrożenia, frustracji i napięcia, poczucie krzywdy.
3.	nieprawidłowa osobowość( niedorozwój, choroby psychiczne).

Etapy agresji i zachowań agresywnych.

I Etap
1.	dziecko rodzi się z trudnym temperamentem.
2.	pojawiają się objawy niedostosowania na etapie przedszkola.
3.	występuje nadmierna pobudliwość.

II Etap
1.	dziecko reaguje agresją na każdy konflikt- na problemy w sferze zachowań,     albo
2.	wycofuje się
3.	nie potrafi budować więzi z rówieśnikami
4.	pojawiają się problemy w nauce połączone z niskim poczuciem wartości i depresja
III Etap
1.	ukrywa lub przemilcza nowe problemy zachowań – wagary, kłamstwo, kradzież
2.	przyłącza się do przestępczej grupy młodzieżowej lub sekty
3.	bierze udział w wykroczeniach, staje przed sądem dla nieletnich
4.	staje się recydywistą

W obecnej rzeczywistości młodzież nie ma zbyt dużych możliwości rozładowania swojej aktywności w sposób akceptowany społecznie. Wielu młodych ludzi nie otrzymuje odpowiedniego wsparcia ani w rodzinie, ani w szkole. Często jedynym miejscem, gdzie mogą otrzymać wsparcie i uznanie są grupy rówieśnicze, niejednokrotnie grupy przestępcze.
Kluby sportowe i inne miejsca aktywności są zazwyczaj mało dostępne, nieraz wiąże się to z ograniczonymi finansami.
Do zachowań dewiacyjnych popycha młodych ludzi patologia rodzin, zwłaszcza alkoholizm, oraz patologia szkoły. Duże znaczenie ma również struktura rodziny. Brak opieki, niestabilność emocjonalna, konflikt w rodzinie skłaniające młodych ludzi do zaspokojenia własnych potrzeb poza domem.
Zdarza się, że nastolatki szukają życzliwości i zrozumienia w grupie rówieśników podobnych do siebie, że agresję, której doświadczają od najbliższych, odreagowują na innych- dzieciach i dorosłych.
Chłód emocjonalny i błędy  wychowawcze sprawiają, że w zasobnych, pozornie dobrych domach wyrastają ludzie agresywni i okrutni. Coraz gorzej radzą sobie dorośli z przekazywaniem młodemu pokoleniu  pozytywnego systemu wartości!
Bezrobocie najczęściej dotyka młodych ludzi. Poczucie bezradności i apatii, spadek poczucia własnej wartości, pomimo posiadania umiejętności i możliwości to najczęstsze reakcje młodych na brak pracy. Propagowany przez reklamę materialistyczny model życia dodatkowo pogłębia rozczarowanie i frustrację. Może taka sytuacja doprowadzić do tragicznych w skutkach wydarzeń.. Przykładem historycznym: narodziny faszyzmu. Priorytetowym zadaniem rządu powinna być walka z bezrobociem.

Autorytety negatywne

Jednym z podstawowych sposobów, dzięki którym uczymy się nowych zachowań jest obserwacja. I to właśnie ona jest głównym źródłem przemocy. Najbardziej skutecznymi modelami (zarówno pozytywnymi, jak i negatywnymi) są osoby dorosłe, o wysokim statusie, które dysponują możliwością nagradzania. Jeżeli dorosłe osoby zawsze karzą dziecko za agresywne zachowanie, gdy tylko je zauważą, to wówczas dziecko nauczy się hamować agresję w obecności dorosłych, ale będzie ją wykazywało w innych sytuacjach.
PARADOKS!!  Ci rodzice, którzy karzą fizycznie lub psychicznie dziecko za agresję, modelują i kształtują  te właśnie zachowania, które starają się wyeliminować. Jeżeli mówimy małemu chłopcu, aby „był mężczyzną” i „umiał zrobić pożytek ze swoich pięści” uczymy go i zachęcamy do przemocy w stosunku do innych. Nie tylko wybaczamy zachowanie agresywne, ale wymagamy go, a nawet nagradzamy.
Dostarczając przez szersze środowisko kulturowe, media, film, gry komputerowe wielu agresywnych modeli oraz darząc aprobatą akty przemocy, społeczeństwo może wywierać duży nacisk na młodych ludzi aby dostosować się do normy agresywności. Osłabiły się mechanizmy kontroli społecznej nad tymi procesami. Zatarły się kryteria dobra i zła, prawa i bezprawia. Zjawiska te rodzą silne konflikty. Zagrożenie poczucia godności u pozostających bez pracy nie z własnej winy, popadanie w niedostatek, brak perspektyw, rodzą głęboką frustrację a nawet rozpacz.

Niewłaściwe postawy rodzicielskie: 

1.	odtrącająca- dyktatorskie podejście, kierowanie dzieckiem poprzez rozkazy, surowe kary, dezaprobata, otwarta krytyka, zastraszanie, brutalna przemoc
2.	unikająca- luźny kontakt emocjonalny przy jednoczesnym obdarowywaniu prezentami, ignorowanie, nie angażowanie się w sprawy dziecka
3.	nadmiernie wymagająca- stawianie wygórowanych wymagań, narzucanie autorytetu, ograniczanie swobody, zmuszanie, częste nagany.
4.	nadmiernie chroniąca- nadopiekuńczość, niedocenienie możliwości dziecka, rozwiązywanie za dziecko problemów, uzależnienie dziecka od siebie, przy jednoczesnym tolerowaniu zachcianek, niewłaściwych zachowań dziecka, zaspokajania kaprysów i umożliwianiu panowania nad rodziną.

Skutki niewłaściwego postępowania rodziców:

1.	Dziecko odtrącone nie ma nic lub bardzo niewiele do zyskania poprzez opanowanie gniewu i agresji wywołanej frustracją. Jego agresja przynosi mu przynajmniej tymczasową ulgę i może zmusić innych, by się nim zajęli.
2.	Rodzice, którzy porównują swoje dzieci do rodzeństwa lub do kolegów, wykazując, że oni robią coś lepiej, staranniej, niszczą w dziecku dobry obraz samego siebie, a wywołują urazy, zawiść i agresję. Broniąc się przed negatywnym porównaniem, dziecko złości się, niszczy przedmioty lub atakuje inne osoby, najczęściej słabsze.
3.	Kary fizyczne przyczyniają się do utrwalenia niepożądanego zachowania. Bicie dziecka przez osobę kochaną wytwarza w nim przekonanie, że jeśli coś jest ważne dla człowieka to może on użyć siły fizycznej. Model takiej agresywnej rodziny przenoszony jest na inne sytuacje(szkołę, podwórko, pracę) czy stosowany przez całe życie w swej własnej rodzinie.
4.	Dzieci bez wsparcia emocjonalnego próbują zwrócić na siebie uwagę zachowując się agresywnie, wyzywając, niszcząc, kradnąc, uciekając z domu (rozwód rodziców).
5.	Każde upokorzenie dziecka jest formą przemocy emocjonalnej (są to: groźby, ostrzeżenia, wrzaski i przekleństwa, wyzwiska, poniżanie godności, np. wyrzucę cię z domu, pójdziesz do poprawczaka)
6.	Maltretowanie psychiczne nie pozostawia śladów na ciele, ale wywołuje negatywne przeżycia: strach, obawę, poczucie niesprawiedliwości, mniejszej wartości, świadomości braku miłości rodziców i budzi chęć zemsty.

Nie wszystkie dzieci reagują agresją. Niektóre przyjmują postawę wycofującą się i depresyjną. Są zamknięte w sobie, nie nawiązują kontaktów z otoczeniem, żyją w swoim zamkniętym świecie. Mogą w nich wystąpić zaburzenia mowy, zaburzenia snu, tiki lub inne dolegliwości.

Przez obserwację przemocy, dziecko zdobywa wiedzę, że przemoc istnieje i jak się ją wykorzystuje.
Czynniki  zwiększające prawdopodobieństwo, że młody człowiek stanie się ofiarą lub sprawcą przemocy związane są z:
-	rodziną,
-	środowiskiem- przemoc stosowana przez osobę lubianą, środki odurzające stosowane w środowisku, stres, odrzucenie,
-	zachowaniem- ucieczki z domu, kłopoty w domu i w szkole, stosowanie środków odurzających, problemy prawne,
-	osobowością- niska samoocena, niedostosowanie społeczne, niepanowanie nad złością, ponadprzeciętna inteligencja.

Brak ciepła i zaangażowania w sprawy dziecka, postawa „przyzwalająca” i „tolerancyjna” połączona z brakiem jasnych granic wobec agresywnego zachowania w stosunku do rówieśników, rodzeństwa i dorosłych, również wytwarza skłonność do agresji i wrogość wobec innych ludzi. 

Szkoła również może być źródłem agresji dla młodego człowieka. Uczeń, który jest niedoceniony w szkole, niedowartościowany w domu, zaczyna się buntować, szczególnie w stosunku do ludzi dorosłych- nauczycieli i rodziców. Traktuje ich w sposób arogancki, szkoła jest dla niego przymusem, w końcu przestaje się uczyć.
Uczeń może polubić szkołę wówczas, kiedy zaspokaja w niej swoje potrzeby, nie jest zagrożony upokorzeniem ze strony nauczyciela, kiedy wymaga się od niego tyle na ile go stać. Łatwo wtedy o dobre samopoczucie, radość ze współżycia z kolegami, zadowolenie z własnych osiągnięć.
Zachowanie dziecka w szkole wiąże się mocno z atmosferą panującą w domu i odwrotnie. Dlatego szkoła powinna być w stałym kontakcie z rodzicami, opiekunami i interesować się warunkami ucznia w domu – w miarę możliwości pomagać mu.
Rodzice powinni również  interesować się szkołą.

UWAGA!! MEDIA - magiczna siła kształtująca postawy i zachowania dzieci i młodzieży:
-	utożsamianie się z bohaterami, naśladowanie, 
-	brak współczucia dla ludzi, oschłość, brak litości, poczucia winy, aż w końcu niezdolność do miłości,
-	strach przed agresją może osłabić pozytywne reakcje ludzkie,

Jeśli dom funkcjonuje prawidłowo i od strony wychowawczej i emocjonalnej, to dziecko w nim wychowane w pewien sposób chronione przed złymi, niepożądanymi wpływami.


Jak uchronić nasze dzieci i nas przed agresją i przemocą??
-	jak wychować, by wyrosły na ludzi dobrych, wrażliwych na drugiego człowieka?
-	Co robić by były zadowolone z siebie, otwarte na świat, chciały go poznawać i zmieniać na lepsze?
-	Co robić by umiały żyć i kochać tak by nie ranić i nie krzywdzić innych?

Agresję można osłabić poprzez:
-	stwarzanie możliwości samodzielnej pracy, 
-	zainteresowanie sprawami dziecka, ucznia, aktywne słuchanie (kontakt wzrokowy, uśmiech, spokój i opanowanie w reakcjach, parafrazowanie, kontakt przez dotyk, atmosfera akceptacji i zrozumienie)
Sposoby radzenia sobie z agresją 
DORAŹNE:
-	nie karać, nie grozić
-	grzecznie zwracać uwagę
-	żartować
-	negocjować
-	iść na kompromis
-	pokojowo załatwić spór
-	omówić różnice poglądów
PROFILAKTYCZNE:
-	informacje o normach zachowania się,
-	uczenie autokontroli emocji, panowania nad złością (przeczekanie, odizolowanie się, spacer, rozrywka, relaks),
-	uczenie rozpoznawania emocji,
-	przyjmowanie punktu widzenia drugiej osoby, 
-	omawianie i ćwiczenia asertywnych sposobów zachowania się. 

Najważniejszym czynnikiem profilaktycznym przeciwko agresji jest właściwa więź emocjonalna rodziców z dzieckiem.
Trudno obdarzać uczuciem dziecko agresywne. Lecz miłość rodziców powinna być bezwzględna, by dziecko czuło tę atmosferę bezpieczeństwa, by nie podejmowało decyzji ze strachu przed konsekwencjami, lecz z pragnienia aby odwzajemnić uczucie temu, kto go kocha bezwarunkowo , bowiem agresywne zachowanie młodego człowieka wynika z założenia, że nikt go nie kocha.

GDZIE SZUKAĆ POMOCY:
-	Gminne Ośrodki Pomocy Społecznej
-	Poradnie Psychologiczno- Pedagogiczne
-	Ośrodki Pomocy Rodzinie
-	Posterunki Policji
-	 www.niebieska_linia.pl
-	www.infobiblia.nadzieja
Bibliografia:
1.	Vera Birkenbihl: „Komunikacja werbalna – psychologia prowadzenia negocjacji.” Wrocław 1997
2.	Beverly Hare : „Bądź asertywny – skuteczne sposoby komunikacji”. Poznań 1999
3.	Robert A. Rządca, Paweł Wujec: „Negocjacje”. Wrocław 1996
4.	Kołodziejczyk A. ,Czemierowska E.: „Spójrz inaczej na agresję.” Starachowice 1999 
5.	Kmiecik-Baran K.: „Agresja i przemoc w realiach współczesnej szkoły.” Gdańsk 2000
6.	Aronson E.: „Człowiek istota społeczna.” Warszawa 1995
7.	Goleman D.: „Inteligencja emocjonalna.” Poznań 1997
8.	Mellibruda J.: ”Ja – Ty – My. Psychologiczne możliwości kontaktów międzyludzkich”. Warszawa  1998



2. Narkomania - zagrożenie osobowości i życia

W ostatnich dziesięcioleciach w Polsce konieczne staje się podjęcie bardziej radykalnej walki ze zjawiskiem narkomanii. Siła narkotyku tkwi w mocy zawartych w nim trucizn oraz ich ujemnych oddziaływaniach na sferę fizyczną i psychiczną człowieka.
Po wojnie narkomania nie rozprzestrzeniała się na taką skalę, jak w wielu krajach o wysokim stopniu rozwoju gospodarczego. 
Dopiero od drugiej połowy lat 60 zjawisko staje się coraz bardziej powszechne, głównie w środowiskach młodzieży. Początkowo przemilczane, zaczyna obejmować swym zasięgiem coraz większą liczbę młodych ludzi. Szerzy się nawet wśród uczniów szkół podstawowych. 
Potrzeba zainteresowania społeczeństwa narkomanią jest coraz większa z uwagi na konieczność zapobiegania jej. Leczenie jest bardzo trudne, a wyniki kuracji nie dają podstaw do zbytniego optymizmu. 
Zasadniczej rangi nabierają więc zagadnienia profilaktyki, w tym jak najszerszej edukacji dzieci, młodzieży, rodziców i wychowawców
Determinanty powstawania uzależnień
Wśród czynników warunkujących powstawanie nałogów na wyróżnienie zasługują tzw. efekty farmakologiczne. Najważniejszym z nich jest zdolność niektórych środków do wywoływania subiektywnego uczucia zwanego euforią, czyli nadmiernie dobrego samopoczucia. Właściwość ta powoduje, iż w krótkim czasie może być osiągnięty względny komfort psychiczny w postaci odprężenia, spokoju i poczucia bezpieczeństwa. Efekt farmakologiczny zapewnia możliwość ucieczki od stresu i frustracji zrodzonej w warunkach współczesnego życia, przytłoczenia jego tempem, a przede wszystkim napięciami w stosunkach międzyludzkich. Właśnie omawiany efekt stanowi pozytywne wzmocnienie skłaniające do ponownego sięgnięcia po środek wywołujący powyższy stan.
Czynnikiem usposabiającym do narkomanii, chociaż nie niezbędnym jej warunkiem, jest dewiacja osobowości. Na wejście w nałóg są podatni osobnicy niedojrzali emocjonalnie i psychoseksualnie z niedorozwiniętym systemem wewnętrznej kontroli. Posiadają oni często wygórowane wymagania, oczekując natychmiastowego spełnienia swych potrzeb życiowych. Są to jednostki nadwrażliwe, o "kruchej osobowości", nie posiadające potrzeby dominacji, charakteryzujące się nieporadnością wobec trudności życiowych, od których starają się uciec, chociażby przez "zniekształcenie" rzeczywistości za pomocą środków odurzających.
Istotną rolę w powstawaniu wszelkiego rodzaju uzależnień odgrywają czynniki społeczne. Środowiskowa atmosfera aprobaty lub potępienia stosowania środków odurzających może zwiększyć albo zmniejszyć liczbę osób narażonych na ryzyko wejścia w nałóg. Znaczącą rolę w rozprzestrzenianiu się tego typu dewiacji może mieć nacisk członków grup rówieśniczych oraz rozbieżność pomiędzy wartościami propagowanymi a rzeczywistością społeczną.
Pośród głównych determinantów sprzyjających rozprzestrzenianiu się zjawiska narkomanii należy także wyróżnić wpływ czynnika rodzinnego. Jednym ze skutków industrializacji i urbanizacji jest niestabilność rodziny, zanikanie wpływu rodziców na dzieci oraz brak skutecznych form kontroli nad nimi. Rodzice coraz mniej czasu poświęcają dzieciom, a emancypacja zawodowa prowadzi bardzo często do zachwiania tradycyjnych autorytetów. Czymś normalnym staje się rozwód, rzadko spotykający się z dezaprobatą środowiska. W tych warunkach dzieci podatne są często na niepożądane wpływy środowiska rówieśniczego.
Krytykowana przez starsze pokolenie młodzież obserwuje, że podstawowym, a niekiedy jedynym celem społeczeństwa, w którym żyje, jest dążenie do dobrobytu materialnego. Największą wartością jest pieniądz, bez względu na to, jaką drogą został zdobyty. Młodzi ludzie dążąc do potwierdzenia wartości preferowanych przez siebie, do uzyskania wyższych wrażeń estetycznych, sięgają między innymi po środki, które pozwalają im oderwać się od szarej rzeczywistości i przenieść w złudny wprawdzie świat szczęścia i radości.
Rodzicom wydaje się niejednokrotnie, że brak miłości do dzieci można zrekompensować przy pomocy drogich prezentów. Ale przeważnie okazuje się, iż pieniądze zdobywane kosztem czasu, który należało poświęcić dziecku, potrafią przynieść szkody nie do odrobienia.
W tworzeniu warunków do rozprzestrzeniania się nałogów nic pozostaje bez winy również szkoła Obszerne programy, nic odpowiadające poziomowi intelektualnemu dzieci i młodzieży, realizowane tradycyjnymi metodami, są często przyczyną niepowodzeń szkolnych. Brak nauczycieli o odpowiednich kwalifikacjach, a przede wszystkim obdarzonych powołaniem, prowadzi do trzymania się przestarzałych metod dydaktycznych. Programy oświatowo - wychowawcze zaledwie w nikłym stopniu uwzględniają treści dotyczące zjawisk patologii społecznej, w tym również narkomanii.
Dzieci i młodzież używają narkotyków z tych samych powodów co dorośli. Po prostu z chęci odurzania się. Robią to w podobnych okolicznościach: na imprezach, przyjęciach, podczas spotkań z przyjaciółmi itp. Drugą grupę powodów stanowi ciekawość i nuda. Narkotyki są kuszącą perspektywą zaspokojenia potrzeby poszukiwania przygód, podniet, nowych doświadczeń, wypełnienia wolnego czasu itp. Wpływ grupy rówieśniczej to kolejne przyczyny. Jeśli koledzy i przyjaciele dziecka "biorą" narkotyki, to istnieje duże prawdopodobieństwo, że i dziecko po nie sięgnie. Ważne jest więc rozeznanie, z kim dziecko przebywa.
Kolejne grupy przyczyn to ucieczka od problemów zewnętrznych (stres szkolny, ubóstwo, ograniczenie możliwości startu życiowego itp.) oraz problemów wewnętrznych (trudności emocjonalne, nieumiejętność rozwiązywania problemów itp.).
Łatwowierność i naiwność dziecka, młodego człowieka jest często przyczyną kłopotów. Niezbędne jest wyrobienie w dziecku odruchu nieufności wobec nieznajomych, nawet tych, którzy wydają się być sympatyczni. Musicie zrobić wszystko, aby Wasze dzieci były bezpieczne na co dzień.
Sygnały ostrzegawcze

Każdy nastolatek próbuje ukryć przed dorosłymi, że bierze narkotyki. Jednak nawet u tych, którzy zachowują dużą ostrożność, można rozpoznać pewne oznaki ich używania. Uzależnione lub nadużywające narkotyków dziecko zmienia się. Jeżeli dziecko, które się nie uczyło, byłó zamknięte w sobie, nagle zaczyna dużo mówić, energicznie się porusza, staje się odważne, czasem agresywne, to powinno nas to zastanowić. Albo dobry uczeń, zaczyna opuszczać lekcje, chodzić na wagary, traci zainteresowanie szkołą. W I fazie oznaki zażywania narkotyków nie są tak widoczne jak w fazie II. W fazie III można już mówić o symptomach choroby.
1.Im wcześniej zauważysz zagrożenie i zaczniesz działać, tym skuteczniejsza będzie twoja pomoc.
2.Im mniej przykrych konsekwencji doświadcza nastolatek w związku z braniem, tym trudniej będzie go przekonać, że powinien przestać.
3.Każdy sygnał, który dostrzeżesz, może być wierzchołkiem góry lodowej – tylko specjalista jest w stanie postawić trafną diagnozę skali problemu i doradzić, jak interweniować.
4.Różne niepokojące zachowania często nie mają związku z używaniem środków odurzających. Mogą być następstwem takich problemów, jak kłopoty rodzinne lub szkolne, zranione uczucia, niepowodzenia miłosne, nadwrażliwość emocjonalna, i wiele innych, a żadnego nie można zbagatelizować.
Faza I – nieliczne i przypadkowe sygnały
•	Możesz zauważyć u dziecka coś, co sprawi, że pomyślisz „coś z nim jest, może będzie chory”, „nigdy się tak nie zachowywał”
•	Dziecko może bagatelizować zagrożenia związane z używaniem środków odurzających lub stawać w obronie tych, którzy je biorą.
•	Poza tym zauważysz niewiele, chyba, że przyłapiesz dziecko na gorącym uczynku lub pod wpływem środka psychoaktywnego, a wtedy możesz:
o	Poczuć zapach papierosów, chemikaliów, marihuany (słodkawy, przypominający palone zioła);
o	Zaobserwować skutki upicia alkoholem;
o	Dostrzec ślady chemikaliów lub tytoniu na ubraniu lub skórze;
o	Stanąć przed koniecznością udzielenia dziecku pomocy w związku z wypadkiem lub urazem odniesionym w stanie odurzenia.
Faza II – dążenie do przyjemności lub unikanie przykrości ( na ogół liczne i niepokojące sygnały)
U nastolatków, którzy biorą środki odurzające ze względu na związane z tym przyjemności (itp. towarzyskie), sygnały ostrzegawcze mogą być bardziej nasilone. Do sygnałów charakterystycznych dla I fazy mogą dołączyć kolejne, które łatwiej jest uchwycić i określić.
•	Utrata zainteresowań, aspiracji, inicjatywy (w szkole może to się objawiać pogorszeniem ocen, nie odrabianiem lekcji, spóźnieniami, wagarowaniem, konfliktami z nauczycielami, a poza szkołą – rezygnacją z dotychczasowego hobby, niechęcią do zajęć pozalekcyjnych i praktyk religijnych)
•	Izolowanie się od reszty domowników (itp. zamykanie się w pokoju), coraz częstsze nieobecności w domu, spóźnianie się, wychodzenie bez podania przyczyny po co z kim, unikanie rozmów z rodzicami, pokrętne tłumaczenia i kłamstwa;
•	Zmiana przyjaciół, gdy dotychczasowych przyjaciół zastępują nowi, często starsi, których dziecko nie przedstawia rodzicom;
•	Bunt, który może objawiać się nieposłuszeństwem, nieprzestrzeganiem ustalonych zasad, używaniem brzydkich wyrazów, napadami złości, gwałtownością coraz częstszymi konfliktami z rodziną, zainteresowaniem sektami lub subkulturą  młodzieżową;
•	Obiecywanie poprawy i niedotrzymywanie przyrzeczeń.
U wszystkich nastolatków w II fazie używania wyraźnymi wskazówkami istnienia problemu mogą być:
•	Zmiany w zachowaniu, rozregulowanie rytmu dnia i nocy, okresy wzmożonego ożywienia przeplatane zmęczeniem i ospałością (możliwość przysypiania na lekcjach), nadmierny apetyt lub brak apetytu, nowy styl ubierania się i fryzury, posługiwanie się slangiem, częste wietrzenie pokoju, używanie kadzidełek i odświeżaczy powietrza;
•	Oznaki fizyczne itp. zaczerwienione, łzawiące oczy, nienaturalnie rozszerzone lub zwężone źrenice, pogorszenie stanu skóry (krosty, zaczerwienienia)
•	Narkotyki lub przybory do ich używania, które mogą się znajdować wśród rzeczy lub w pokoju dziecka (mogą to być itp. kawałki opalonej folii aluminiowej, pudełeczko zawierające rurki, szkiełka lub lusterka, małe foliowe torebeczki z jakimś proszkiem, tabletkami lub suszem – schowane w wymyślnej skrytce lub leżące na wierzchu „dla zmyłki” w niewinnie wyglądającej okładce, kosmetyczce itp.
Faza III – uzależnienie – sygnały wyraźnie widoczne i groźne
•	Obniżenie nastroju wynikające ze świadomości uwikłania w branie narkotyków i bycia w pułapce: poczucie winy, bezradności, pokrzywdzenia, lęki, brak zaufania do ludzi (może być obsesyjny i paranoiczny), możliwe myśli samobójcze;
•	Łamanie prawa, wynoszenie rzeczy z domu,, kradzieże bójki, wandalizm. Możliwy jest również handel narkotykami lub prostytucja w celu zdobycia pieniędzy;
•	Pogorszenie stanu zdrowia, częste przeziębienia, katary, kaszel, bóle głowy, gardła, mięśni, krwawienie z nosa, spadek masy ciała, zawroty głowy, przypadki utraty przytomności, samookaleczenia, zaburzenia pamięci i toku myślenia;
•	Zmiany wyglądu: brak zainteresowania własnym wyglądem i higieną, zimna skóra, potliwa, opuchnięta, swędząca, zażółcona lub zaczerwieniona, widoczne ślady po ukłuciach, oczy rozbiegane, zaczerwienione, podpuchnięte, „szklane”;
Podejmując próbę udzielenia pomocy nastolatkowi, który bierze narkotyki, wart pamiętać, że uruchomienie procesu uzależnienia jest ryzykiem, jakie podejmuje każdy, kto sięga po narkotyki. Nie sposób przewidzieć, kto się uzależni, a kto się zatrzyma w I lub w II fazie. Decyduje o tym bardzo dużo różnych czynników. Na niektóre z nich osoba sięgająca po narkotyki może mieć wpływ. Ale wiele innych, jak np. cechy genetyczne lub zdarzenia losowe, nie poddają się kontroli.
 Postarajcie się wykorzystać nasze rady.
•	Uważnie obserwujcie z kim przyjaźni się Wasze dziecko, z kim utrzymuje kontakty, rozmawiajcie z nim o jego koleżankach i kolegach z klasy i z podwórka, postarajcie się dowiedzieć jak nazywają się z nazwiska, imienia lub przezwiska przyjaciele Waszych dzieci.
•	Uczcie je aby informowały Was, z kim oraz kiedy wrócą, gdzie wychodzą.
•	Nie bagatelizujcie problemów Waszych dzieci! To co dla Was jest błahą sprawą dla nich może być bardzo ważne!
•	Musicie znaleźć czas dla Waszych dzieci, aby czuły się przez Was kochane i akceptowane, nawet wtedy kiedy coś im się nie uda. To dom ma być dla nich bezpieczną przystanią.
Profilaktyka narkomanii

Na pytanie: "czy rozmawiać z dzieckiem na temat narkomanii?" należy jednoznacznie odpowiedzieć "tak". Im ono będzie młodsze, tym lepiej - zważywszy na zagrożenia, z jakimi będzie się stykać w dzisiejszym świecie. W wieku ośmiu, dziewięciu lat (a nieraz wcześniej), dziecko spotyka już narkotyk w swoim otoczeniu. Należy pamiętać, że do pierwszych eksperymentów z narkotykami skłania dzieci najczęściej ciekawość.
Podczas takiej rozmowy trzeba powiedzieć, że:
•	narkotyki są o wiele bardziej niebezpieczne dla dzieci niż dla dorosłych, 
•	u dorosłych fizyczna zależność od niektórych narkotyków może pojawić się dopiero po latach, podczas gdy u dzieci zdarza się. że nawet po kilku tygodniach, w przypadku heroiny niemal natychmiast, 
•	spośród dzieci, które zaczęły palić, 25% kontynuuje ten nałóg także po 20 latach: wśród narkomanów jest od 85% do 90% osób palących papierosy. Natomiast osoby, które w dzieciństwie i młodości nie dały się skusić papierosom, prawdopodobnie już nigdy nie staną się palaczami, 
•	są ludzie bardziej i mniej podatni na uzależnienie, nic ma jednak sposobu, by taką rzecz z góry przewidzieć, 
•	jedyną gwarancją uniknięcia nałogu jest niepodejmowanie żadnych prób z żadnym ze środków.
Już w przedszkolu należy dziecku wyjaśnić, dlaczego jego ciało potrzebuje rzeczy dobrych. Należy je przekonać, w jaki sposób zdrowa żywność zapewnia silę i zdrowie. Ponieważ w otoczeniu dziecka znajduje się wiele leków oraz artykułów gospodarstwa domowego, które są trujące i niebezpieczne dla zdrowia, dobrze jest pociechę o tym poinformować.
W klasach najmłodszych (I - III) o alkoholu i narkotykach powinno się mówić operując przykładami często obserwowanymi w środowisku. W trakcie tej edukacji dziecko powinno zdobyć następujące wiadomości:
•	co to są narkotyki, dlaczego są zakazane prawem, jak wyglądają i dlaczego są szkodliwe, 
•	że zakaz dotyczący alkoholu i narkotyków obowiązuje ją czy jego w domu i w szkole, 
•	dlaczego tak ważne jest unikanie nie znanych sobie i potencjalnie niebezpiecznych przedmiotów, opakowań i substancji.
W klasach IV - VI wiele dzieci ma skłonności do naśladownictwa rówieśników cieszących się popularnością. Może to nieść za sobą niebezpieczeństwo zainteresowania się narkotykami. Sprawą pierwszoplanową jest wpajanie dziecku umiejętności bycia niezależnym i mówienia innym "nie".
Pod koniec klasy szóstej dziecko powinno:
•	samo unikać "balang" i imprez, gdzie mogą pojawić się narkotyki, 
•	potrafić wymienić powody, dla których nic chce używać narkotyków, próbować zainteresować kolegów innymi zajęciami bądź zrezygnować z ich towarzystwa, jeżeli w inny sposób nie może uniknąć sytuacji zmuszającej do konsumpcji, 
•	móc zidentyfikować znane środki na podstawie ich wyglądu, 
•	znać długo- oraz krótkotrwale objawy i następstwa konsumpcji, 
•	wiedzieć o szkodliwych skutkach działania narkotyków na organizm, zwłaszcza w okresie rozwojowym, 
•	wiedzieć, Jałcie konsekwencje wynikają z picia alkoholu i zażywania nielegalnych środków dla samego konsumenta, jego rodziny i społeczeństwa
.
W klasach VII - VIII - rodzice winni znać otoczenie, w którym obraca się dziecko. W miarę możliwości nawiązywać współpracę z rodzicami przyjaciół dziecka. W dalszym ciągu kontynuować wyrabianie motywacji i umiejętności odmawiania.
W tym okresie dziecko poznaje:
•	kolejne etapy uzależnienia narkotycznego, 
•	jak narkotyki oddziałują na układ krążenia, oddechowy, system nerwowy, zdolności reprodukcyjne, 
•	w jaki sposób narkotyki upośledzają koordynację psychoruchową, obniżając przez to sprawność za kierownicą i w sporcie, 
•	historię przypadków alkoholizmu lub innych uzależnień w rodzinie, jeśli takowe były.
W szkole średniej młodzież winna poznać:
•	doraźne i dalekosiężne skutki zdrowotne używania określonych narkotyków, 
•	groźne dla życia następstwa łączenia narkotyków, 
•	zależność między nadużywaniem narkotyków a chorobami i upośledzeniami, 
•	szkodliwość alkoholu i innych narkotyków dla płodu, 
•	fakt, że nadużywanie narkotyków to nieuchronne krzywdzenie innych, 
•	niesprawność w prowadzeniu pojazdów i obsługiwaniu maszyn w stanic nietrzeźwości bądź odurzenia i ryzyko z tym związane, 
•	następstwa społeczne uzależnień; 
•	zakres działania i możliwości lokalnych ośrodków pomocy osobom uzależnionym.
Telefony zaufania dotyczące spraw narkomanii
	Katowice - Towarzystwo Rodzin i Przyjaciół Dzieci Uzależnionych "Powrót z U" tel. 153-83-46 ( pon., śr., w godz. ! 1:00 do 13 00; wt., czw., w godz.12:00 do 14:00) 
	Tarnowskie Góry - Stowarzyszenie Przeciwdziałania Uzależnieniom Dzieci i Młodzieży "Dominia": tel.185-37-41 (codziennie w godz. 8:00 do 15:00 oraz dyżur w pon. w godz. 15:00 do 17:00) 
	Żory - Miejski Ośrodek Pomocy Społecznej 44-240 Żory. Os. Księcia Władysława, tel. 34-24-12 godziny pracy: 7:30 do 15:30

Poradnie rodzinne, Poradnie Psychologiczno - Pedagogiczne 
Pomoc dla osób dorosłych i dzieci:
•	prawno - administracyjna 
•	materialna 
•	kierowanie do odpowiednich placówek.
Bibliografia
1.	Akoliński S., Falewicz J. K., Źródła patologii społecznej i problemy socjalizacji młodzieży. Warszawa 1984 
2.	Akoliński S., Od A do Z o pijaństwie. Warszawa 1985 
3.	Alapin B., Alkohol i toksykomania, Warszawa 1968 
4.	Batawia S., Problemy wczesnego alkoholizmu. Archiwum kryminologii, t. V 1972. . 
5.	BilikiewiczT., Psychiatria kliniczna. Warszawa 1976. 
6.	Boroń P., Choroby XX wieku. Warszawa 1982. 
7.	Bukowski. S., Zagadnienie narkotyków w Polsce i na świecie. Biuletyn Centrali Farmaceutycznej "Cerami" Polfa. 1960 nr 12. 
8.	Cekiera C., Toksykomania, Warszawa 1985. 
9.	Dimoff T., Carper S., Jak rozpoznać, czy dziecko sięga po narkotyki, Warszawa 1993. 
10.	Encyklopedia powszechna. Warszawa 1867, t. 25. 
11.	Dreisbach R.H., Vademecum zatruć. Warszawa 1976. 
12.	Falewicz J. K.., Walka o trzeźwość narodu. Warszawa 1982. 
13.	Falewicz J. K., ABC problemów alkoholowych. Warszawa 1993. 
14.	U.Fiutowski J., Biologiczno-prawne zagadnienia alkoholizmu. Warszawa 1981. 
15.	Jarosz M., Problemy alkoholowe w rodzinie, w: Wald J. (.red.). Alkohol oraz związane z nim problemy społeczne i zdrowotne. Warszawa 1981. 
16.	Jerzewska E., Frąckowiak T., Zespoły rzekomonerwicowe w chorobach wewnętrznych i nerwowych. 
17.	Kamiński A., Funkcje patologii społecznej. Warszawa 1982. 
18.	Kępiński A., Rytm życia. Kraków -Wrocław, 1983. 
19.	Koczorowski T" Zdrowe płuca - dłuższe życie. Warszawa 1985. 
20.	Korsak A., Dziś przestaję palić. Warszaw 1985. 
21.	Lisiewicz J., Moszczyński P., Rak a paleń e tytoniu. Warszawa 1984. 
22.	Łukasiewicz M., Od Buddy do LSD w: Magazyn Monar 85 
23.	Markiewicz K., Papierosy a zdrowie. Warszawa 1980. 
24.	Rogala J., Narkotyki, Warszawa 1983. 
25.	Rummel-Syska Z., Gdybym urodził się jeszcze raz. Warszawa 1982. 
26.	Rusiecki W., Kubikowski P., Toksykologia współczesna. Warszawa 1977. 
27.	Staszewski I., Palenie a rak wargi, jamy ustnej, migdałków i krtani. Nowotwory, Warszawa 1960. 
28.	Soszyńska D., Chcę aby on nie pil. Warszawa 1982. 
29.	Święcicki A., Alkohol. Zagadnienia polityki społecznej. Warszawa 1968. 
30.	Wielka Encyklopedia Powszechna, Warszawa 1968. 
31.	Witkiewicz S.L, Narkotyki - niemyte dusze. Warszawa 1979. 
32.	Zatoński W., Przewoźniak K., Grottesman K., Zakres i następstwa zdrowotne palenia tytoniu w Polsce, W: Alkohol, narkotyki, tytoń -Skutki demograficzne w Polsce, Warszawa 1986. 



3. Konspekt pedagogizacji rodziców: ASERTYWNOŚĆ wobec dzieci

1. Przedstawienie prezentacji multimedialnej „Asertywność wobec dzieci”.

2. Definicja:  „Asertywność” to pełne, bezpośrednie, stanowcze i spokojne wyrażanie swoich uczuć, poglądów i postaw wobec innych osób, w sposób respektujący uczucia, poglądy i postawy tych osób. 

3 Rodzaje zachowań rodziców wobec dzieci:
Zachowanie rodziców w stosunku do dzieci może być:
o	uległe (bierne) 
o	nieasertywne (agresywne)
o	asertywne
4. Zachowanie rodziców wobec dziecka powinno być oparte na:
o	szczerości  i otwartości, konkretnym i bezpośrednim sposobie bycia,  spokojnym i naturalnym odnoszeniu się do dziecka,
o	umiejętności słuchania ,
o	 chęci zrozumienia dziecka,
o	traktowaniu dziecka z szacunkiem.
5. W stosunku do dzieci nie wolno nam:
o	ukrywać swoich uczuć,
o	„owijać w bawełnę”,
o	„chować się za czyimiś plecami”(np. współmałżonka),
o	poniżać i obrażać dziecka, znęcać się fizycznie i psychicznie nad dzieckiem.

6. Jeżeli musisz dziecku odmówić:
o	zacznij od wyraźnego stwierdzenia „nie”,podaj krótką informację o swoich zamiarach,krótko wyjaśnij powód swojej odmowy.7.Odmawiając nie tłumacz się i nie usprawiedliwiaj nadmiernie 
o	nie sprawiaj wrażenia, że zmienisz zdanie,
o	nie atakuj i nie krzycz na dziecko.
8. Jeżeli denerwuje Cię zachowanie dziecka:
etap 1: Zacznij od poinformowania dziecka o tym, co Ci przeszkadza w jego postępowaniu wobec Ciebie. Zrób to jak najszybciej, aby nie dopuścić do nagromadzenia gniewu. 
etap 2: Jeżeli irytująca Cię sytuacja nie ulega zmianie, wyraź swoje uczucia a nawet gniew, ale bez ranienia dziecka.

9. Jeżeli chcesz okazać dziecku uczucia pozytywne:
rada 1: mów w sposób otwarty i bezpośredni to co czujesz,
rada 2: wyraź swoje uczucia w sposób osobisty,
rada 3: używaj komunikatów typu „ja”.
Komunikat typu „ja”- to informacja o moich uczuciach, myślach, zamiarach. Ja jestem podmiotem.

10. Jak wymieniać poglądy
Jeżeli na dany temat masz inną opinię od dziecka:
wskazówka 1: ujawnij rozbieżność opinii,
wskazówka 2: streść krótko, ale bez złośliwości  opinię dziecka i zaprezentuj własną,
wskazówka 3: jeżeli nie rozumiesz stanowiska dziecka dopytaj go o szczegóły dotyczące jego opinii,
wskazówka 4: wymień poglądy, pamiętając o tolerancyjnym podejściu do innego punktu widzenia
prezentując swoje opinie nie przedstawiaj ich tak jakby   były faktami,
nie wymieniaj poglądów w sprawach, w których nie stać Cię na tolerancyjne podejście do innego punktu widzenia ,
 nie atakuj dziecka za jego poglądy, lecz koncentruj się na problemie.
Nie ma gotowej „recepty” na dobre wychowanie dzieci, bo każde dziecko jest inne.

Warto jednak pamiętać o tym, aby:
•	Szanować dziecko i wymagać szacunku dla innych.
•	Codziennie spędzać trochę czasu ze swoim dzieckiem.
•	Nie gderać zbyt często.
•	Nie zbywać pytań dziecka byle czym. 
•	Raczej nagradzać, niż karać i nigdy nie karać w sposób brutalny fizycznie oraz przy innych.
•	Być konsekwentnym w egzekwowaniu wymagań. Nie dawać sprzecznych lub niejasnych poleceń.Nie rozpieszczać nadmiernie dzieci dając wszystko, co im się zamarzy.
•	Nie dominować nadmiernie, pozwalać dziecku rozwijać się i popełniać błędy.Dawać dobry przykład.Być przyjacielem dziecka, a nie jego wrogiem.
•	Kochać i okazywać swoje uczucia dziecku.
•	Nie udawać doskonałego i nieomylnego. Umieć przyznać się do błędu oraz nie bać się słowa przepraszam”.
•	Dawać dziecku czas do namysłu, kiedy ma się do czegoś ustosunkować.
•	Nie ranić poczucia  własnej wartości dziecka mówiąc, że jest złe lub głupie, bo zły lub głupi może być tylko jego uczynek.
Jeżeli traktujesz swoje dziecko jak własność lub niewolnika, nie zdziw się kiedy zobaczysz, że tak samo traktuje innych.




4. Sztuka porozumiewania się z dzieckiem

Niby prosta sprawa. A jednak. Dziecko to człowiek, który uczy się zachowania od nas dorosłych. Szuka naszej aprobaty, chce być doceniony, kochany, pragnie czuć się bezpiecznie. Dziecko to człowiek bardzo wrażliwy, którego łatwo zranić, łatwo odwrócić od siebie. Chłód emocjonalny i błędy wychowawcze sprawiają, że w zasobnych, pozornie dobrych domach wyrastają ludzie agresywni i okrutni. Coraz gorzej radzą sobie dorośli z przekazywaniem młodemu pokoleniu pozytywnego systemu wartości! W tych warunkach wychowywana młodzież pozostaje wyalienowana od norm społecznych, wartości, własnego zachowania, własnych poglądów i innych ludzi. Ci rodzice, którzy karzą fizycznie lub psychicznie dziecko za agresję, modelują i kształtują te właśnie zachowania, które starają się wyeliminować. Rodzice, którzy porównują swoje dzieci do rodzeństwa lub do kolegów, wykazując, że oni robią coś lepiej, staranniej niszczą w dziecku dobry obraz samego siebie, a wywołują urazy, zawiść i agresję. Broniąc się przed negatywnym porównaniem, dziecko złości się, niszczy przedmioty lub atakuje inne osoby, najczęściej słabsze. Kary fizyczne przyczyniają się do utrwalenia niepożądanego zachowania. Bicie dziecka przez osobę kochaną wytwarza w nim przekonanie, że jeśli coś jest ważne dla człowieka, to może on użyć siły fizycznej. Model takiej agresywnej rodziny przenoszony jest na inne sytuacje (szkoła, podwórko, praca) czy generalizowany na całe życie, a tym samym na przyszłą własną rodzinę. Każde upokorzenie dziecka jest formą przemocy emocjonalnej. Najczęstszą formą tego rodzaju przemocy są: groźby, ostrzeżenia, wrzaski i przekleństwa, wyzwiska, poniżanie godności dziecka, odmawianie mu wartości, zakłócenie prawa do intymności, izolacja, groźby wyrzucenia z domu lub wysłania do poprawczaka. Maltretowanie psychiczne nie pozostawia śladów na ciele, ale wywołuje negatywne przeżycia: strach, obawę, poczucie niesprawiedliwości, mniejszej wartości, świadomość braku miłości rodziców i budzi chęć zemsty.
Nie wszystkie dzieci reagują agresją. Niektóre przyjmują postawę wycofującą się i depresyjną. Są zamknięte w sobie, nie nawiązują kontaktów z otoczeniem, żyją w swoim zamkniętym świecie. Mogą u nich wystąpić zaburzenia mowy, zaburzenia snu, tiki lub inne dolegliwości psychosomatyczne. Przez obserwację przemocy, dziecko zdobywa wiedzę, że przemoc istnieje i jak się ją wykorzystujeJeśli dom funkcjonuje prawidłowo i od strony wychowawczej i emocjonalnej, to dziecko w nim wychowywane jest w pewien sposób chronione przed złymi, niepożądanymi wpływami . Jak wychowywać, by wyrosły na ludzi dobrych, wrażliwych na drugiego człowieka?
Co robić by były zadowolone z siebie, otwarte na świat, chciały go poznawać i zmieniać na lepsze?
Co robić by umiały żyć i kochać tak, by nie ranić i nie krzywdzić innych?

Stwarzać możliwości samodzielnej pracy oraz samokontroli.
Okazywać zainteresowanie sprawami dziecka poprzez:
•	Aktywne słuchanie.
•	Kontakt wzrokowy.
•	Uśmiech.
•	Spokój i opanowanie w reakcjach. 
•	Parafrazowanie.
•	Kontakt przez dotyk.
Stwarzać atmosferę akceptacji i zrozumienia
Nie karać, nie grozić.
Grzecznie zwracać uwagę.
Żartować.
Negocjować.
Iść na kompromis.
Pokojowo załatwić spór.
Omówić różnice poglądów.

Uczyć dziecko asertywności i tolerancji
Definicja:  „Asertywność” to pełne, bezpośrednie, stanowcze i spokojne wyrażanie swoich uczuć, poglądów i postaw wobec innych osób, w sposób respektujący uczucia, poglądy i postawy tych osób. 

Jakie mogą być rodzaje zachowań rodziców wobec dzieci:
Zachowanie rodziców w stosunku do dzieci może być:
o	uległe (bierne) 
o	nieasertywne (agresywne)
o	asertywne
Zachowanie rodziców wobec dziecka powinno być oparte na:
o	szczerości  i otwartości, konkretnym i bezpośrednim sposobie bycia,  spokojnym i naturalnym odnoszeniu się do dziecka,
o	umiejętności słuchania ,
o	chęci zrozumienia dziecka,
o	traktowaniu dziecka z szacunkiem.
W stosunku do dzieci nie wolno nam:
o	ukrywać swoich uczuć,
o	„owijać w bawełnę”,
o	„chować się za czyimiś plecami”(np. współmałżonka),
o	poniżać i obrażać dziecka, znęcać się fizycznie i psychicznie nad dzieckiem.

Jeżeli musisz dziecku odmówić:
o	zacznij od wyraźnego stwierdzenia „nie”,podaj krótką informację o swoich zamiarach,krótko wyjaśnij powód swojej odmowy..Odmawiając nie tłumacz się i nie usprawiedliwiaj nadmiernie 
o	nie sprawiaj wrażenia, że zmienisz zdanie,
o	nie atakuj i nie krzycz na dziecko.
Jeżeli denerwuje Cię zachowanie dziecka:
etap 1: Zacznij od poinformowania dziecka o tym, co Ci przeszkadza w jego postępowaniu wobec Ciebie. Zrób to jak najszybciej, aby nie dopuścić do nagromadzenia gniewu. 
etap 2: Jeżeli irytująca Cię sytuacja nie ulega zmianie, wyraź swoje uczucia a nawet gniew, ale bez ranienia dziecka.

Jeżeli chcesz okazać dziecku uczucia pozytywne:
rada 1: mów w sposób otwarty i bezpośredni to co czujesz,
rada 2: wyraź swoje uczucia w sposób osobisty,
rada 3: używaj komunikatów typu „ja”.
Komunikat typu „ja”- to informacja o moich uczuciach, myślach, zamiarach. Ja jestem podmiotem.

Jak wymieniać poglądy
Jeżeli na dany temat masz inną opinię od dziecka:
wskazówka 1: ujawnij rozbieżność opinii,
wskazówka 2: streść krótko, ale bez złośliwości  opinię dziecka i zaprezentuj własną,
wskazówka 3: jeżeli nie rozumiesz stanowiska dziecka dopytaj go o szczegóły dotyczące jego opinii,
wskazówka 4: wymień poglądy, pamiętając o tolerancyjnym podejściu do innego punktu widzenia
•	prezentując swoje opinie nie przedstawiaj ich tak jakby były faktami,
•	nie wymieniaj poglądów w sprawach, w których nie stać Cię na tolerancyjne podejście do innego punktu widzenia ,
•	nie atakuj dziecka za jego poglądy, lecz koncentruj się na problemie.
Nie ma gotowej „recepty” na dobre wychowanie dzieci, bo każde dziecko jest inne.

Warto jednak pamiętać o tym, aby:
•	Szanować dziecko i wymagać szacunku dla innych.
•	Codziennie spędzać trochę czasu ze swoim dzieckiem.
•	Nie gderać zbyt często.
•	Nie zbywać pytań dziecka byle czym. 
•	Raczej nagradzać, niż karać i nigdy nie karać w sposób brutalny fizycznie oraz przy innych.
•	Być konsekwentnym w egzekwowaniu wymagań. Nie dawać sprzecznych lub niejasnych poleceń.Nie rozpieszczać nadmiernie dzieci dając wszystko, co im się zamarzy.
•	Nie dominować nadmiernie, pozwalać dziecku rozwijać się i popełniać błędy.Dawać dobry przykład.Być przyjacielem dziecka, a nie jego wrogiem.
•	Kochać i okazywać swoje uczucia dziecku.
•	Nie udawać doskonałego i nieomylnego. Umieć przyznać się do błędu oraz nie bać się słowa przepraszam”.
•	Dawać dziecku czas do namysłu, kiedy ma się do czegoś ustosunkować.
•	Nie ranić poczucia  własnej wartości dziecka mówiąc, że jest złe lub głupie, bo zły lub głupi może być tylko jego uczynek.

Jeżeli traktujesz swoje dziecko jak własność lub niewolnika, nie zdziw się kiedy zobaczysz, że tak samo traktuje innych.

5. Pozytywne myślenie drogą do sukcesu

 Sukces człowieka zależy nie tyle od „jakości” naszego umysłu, ile od „jakości” sposobu naszego myślenia. Co kryje się za wszelkiego rodzaju sukcesami? Badane przez psychologów kolejne przypadki ludzi sukcesu potwierdzają, iż zależą one od jakości naszego myślenia. Myśląc pozytywnie, człowiek może osiągnąć bardzo duże efekty.
Dlaczego więc nie każdy myśli w ten sposób?
Myślę, że dlatego iż nasz sposób rozumowania wypływa z naszego otoczenia w którym większość myśli negatywnie. Słyszymy takie stwierdzenia: „Co ma być to będzie.”, „Trzeba brać rzeczy takimi jakie są”, „Los człowieka jest z góry przesądzony”, „Lepiej wyzbyć się marzeń o lepszym życiu.”
Źle jest myśleć w ten sposób. Nie powinniśmy kierować w życiu tym co mierne i przeciętne, lecz czerpać z mądrości wielkich myślicieli. Oto jedna z prawd: „Człowiek jest taki, jakim się w głębi serca czuje”. Albo słowa Williama Szekspira: „ Nic nie jest samo w sobie dobre lub złe. Dopiero myślenie takim go czyni.” 
Skąd wiemy, że wielcy ludzie mieli rację? Jakie mamy na to dowody?
Dowodów dostarczają nam ludzie, którzy odnieśli sukces. Poprzez myślenie pozytywne można zrealizować swoje marzenia.
Klucze do sukcesu:
•	Otworzyć sobie siłą swej wiary drogę do sukcesu.
•	Dzięki wierze w sukces osiągnąć powodzenie.
•	Produkować myśli pozytywne.
•	Uodpornić się na szeroko rozpowszechnioną chorobę nieudacznika.
•	Przekonać się, że oprócz posiadanej wiedzy niezbędna jest również umiejętność myślenia.
•	Używać swego mózgu do myślenia, a nie tylko do magazynowania faktów.
•	Przezwyciężać lęk i budować zaufanie.
•	Szkolić pamięć, aby wzmacniała twoją wiarę w siebie.
•	Wyzbyć się lęku przed innymi.
•	Wzmacniać pewność siebie, pozostając w zgodzie z własnym sumieniem.
•	Zrozumieć, że od jakości myślenia zależy twój sukces.
•	Poznać swoje mocne strony i zalety.
•	Ignorować rzeczy błahe, a koncentrować się na tym, co istotne.
•	Rozwijać siły twórcze w mocnym poczuciu wiary, że wszystko da się zrobić.
•	Wzbogacać zasób własnych pomysłów.
•	Przyswajać sobie sposób myślenia wybitnych osobistości.
•	Wyrobić w sobie postawę dzięki której uda ci się urzeczywistnić swoje marzenia.
•	Rozbudzać w sobie zapał i entuzjazm.
•	Pozyskiwać poparcie innych.
•	Naucz się myśleć o innych wyłącznie dobrze.
•	Myśleć pozytywnie nawet w razie porażki czy niepowodzenia.
•	Uczynić aktywność przyzwyczajeniem.
•	Uczynić swoim kapitałem magiczne słówko „teraz”.
•	Porażkę zamienić w korzyść.
•	Wykorzystywać siłę konstruktywnej samokrytyki.
•	Znaleźć pozytywne aspekty w każdej sytuacji.
•	Zaplanować cele długofalowe.
Wiara przenosi góry.
Na sukces składa się wiele wspaniałych elementów: dobre samopoczucie, szacunek innych, zabezpieczenie finansowe, pomyślny start życiowy twoich dzieci. Sukces to wolność, a więc brak trosk, lęków rozczarowań i pomyłek; to poczucie własnej godności, szczęście i zadowolenie w życiu; to możliwość wspierania ludzi od ciebie zależnych. Sukces to wielki cel życiowy.
Każdego dnia młodzi ludzie podejmują gdzieś swoją pierwszą pracę, podejmują wyzwania. Wszyscy pragną wznieść się na sam szczyt. Większość jednak nie ma dostatecznej wiary, która jest niezbędna, jeżeli chce się zdobyć najwyższe szczeble w hierarchii zawodowej, osiągnąć sukcesy w zdobywaniu wykształcenia. A ponieważ nie wierzą w możliwości awansu i sukcesu, pozostają ludźmi przeciętnymi.
Niektórzy jednak mocno wierzą, że im się powiedzie. Mówią sobie: „Będę na szczycie!” i dzięki swemu niezachwianemu przekonaniu osiągają ten szczyt. Powodowani chęcią osiągnięcia celu obserwują zachowanie starszych kolegów i szefów, przyglądają się w jaki sposób ludzie sukcesu rozwiązują problemy i jak podejmują decyzje.
Jeden z moich uczniów, nie wierzył we własne siły. Mimo, iż był uczniem zdolnym, nie osiągał takich sukcesów na jakie było go stać. W konkursach i olimpiadach przedmiotowych docierał bardzo wysoko, lecz od pełnego sukcesu zawsze dzieliło go kilka niezdobytych punktów. Uważał, że inni są od niego lepsi, i że taki chłopak ze wsi nie może się z nimi mierzyć. Trudno było przestawić go na inny sposób myślenia. Realizowany przeze mnie program wychowawczy klasy zakładał przede wszystkim kształtowanie postaw asertywnych i tolerancyjnych. W trakcie lekcji wychowawczych, wycieczek klasowych i indywidualnych rozmów przeprowadziliśmy wiele dyskusji, debat na temat postępowania w życiu, celów życiowych i ich realności. Łukasz był zainteresowany tymi problemami. Wypożyczał ode mnie literaturę dotyczącą sposobów rozwoju własnej osobowości. Po zapoznaniu się z daną pozycją przychodził porozmawiać o swoich odczuciach i przemyśleniach. 
Nadszedł czas matur, wybór kierunku studiów. Łukasz przyszedł do mnie z pytaniem co ma robić, gdzie składać podanie. Nadal nie wierzył, że może sobie poradzić na najlepszych kierunkach wyższych uczelni. Nie pomogły przykłady absolwentów naszej szkoły, którzy z medalami ukończyli AGH w Krakowie. Łukasz czuł się gorszy, był wystraszony. Wreszcie nadeszły egzaminy wstępne a następnie wyniki. Łukasz zjawił się u mnie w domu: „Co mam robić?” Był bardzo szczęśliwy, nie mógł uwierzyć, że tak dobrze mu poszło. Zdał na obu uczelniach z bardzo dobrym wynikiem. Musiał jednak wybrać uczelnię, na której będzie studiował. Prosił o radę. Obecnie od dwóch lat Łukasz studiuje na wydziale elektrotechniki i elektroniki AGH w Krakowie. Zgodnie z moimi oczekiwaniami jest jednym z najlepszych studentów na roku. Przy naszym ostatnim spotkaniu powiedział mi, jak bardzo się mylił obniżając tak bardzo własną ocenę. Tam są normalni ludzie – stwierdził. I wie pani co, na trzecim roku zaplanowałem, że będę najlepszym studentem. Jestem z niego dumna. I z siebie trochę też.
Wiara w możliwość dokonania czegoś niezwykłego jest siłą napędową ludzi sukcesu, ludzi wielkich. Uwierz, że możesz osiągnąć sukces, a osiągniesz go.
U podłoża większości niepowodzeń leży zwątpienie, brak wiary. Przekonanie o klęsce nie powinno zakorzenić się w naszym umyśle.
Ten, kto uważa się za gorszego, będzie gorszy. 
Jeżeli spojrzymy na człowieka, który uważa się za mało znaczącego, uwidacznia się w nim brak wiary w siebie i wszystko co robi jest dla niego mało znaczące. Jego samoocena jest negatywna i otoczenie spostrzega go takim, jak on sam siebie widzi.
Jeżeli jednak popatrzymy na człowieka, który wie czego chce, wierzy w swoją wartość, a więc osiąga i otrzymuje odpowiednio dużo. Wierzy, że upora się z trudnymi zadaniami i rzeczywiście tak jest. Całe jego działanie, sposób w jaki traktuje ludzi, jego charakter, sposób myślenia i poglądy dają do zrozumienia: Oto człowiek czynu, wybitna osobowość.
Człowiek jest wytworem własnego sposobu myślenia.
Uwierz w siebie i wymagaj od siebie, myśl pozytywnie, rozszerzaj swoje horyzonty myślowe. Zacznij ofensywę sukcesu ze szczerym przekonaniem, że się powiedzie. Uwierz, że jesteś wielki i bądź wielki!
Instrukcje: jak rozwijać siłę swej wiary

•	Myśl o sukcesie, a nie o niepowodzeniach. W życiu prywatnym i zawodowym myśl zawsze w kategoriach sukcesu, a nigdy porażki. Stając w obliczu trudnej sytuacji powtarzaj w myślach: „Zwyciężę”, a nie „Na pewno się nie uda”. Konkurując z drugą osobą powtarzaj sobie „Dorównuję najlepszym”, a nie „On jest znacznie lepszy ode mnie”. Kiedy nadarza się okazja pomyśl: „Podołam”, a nie „Nie potrafię”. Pozwól, by myśl o sukcesie zdominowała cię całkowicie i sprowokowała twój umysł do opracowania planów, które gwarantują powodzenie. Myślenie w kategoriach przegranej sprowokuje wręcz coś przeciwnego.
•	Cały czas pamiętaj, że jesteś lepszy, niż ci się wydaje. Ludzie sukcesu wcale nie są nadludźmi. Ludzie sukcesu wierzą w siebie i w powodzenie swoich przedsięwzięć. Nigdy nie gardź sobą!
•	Twoja wiara powinna mieć szerszy wymiar. Tylko wtedy osiągniesz znaczące sukcesy. Jeżeli będziesz stawiać sobie drobne cele, zrobisz niewielkie postępy. Jeśli wytyczysz sobie ambitniejsze cele i będziesz wierzył, że je osiągniesz – dokonasz tego.

Nikt nie może nakazać drugiemu człowiekowi, by się rozwijał. To od własnego wysiłku zależy, czy człowiek będzie stał w miejscu, czy się rozwijał w danej dziedzinie. Aby móc się rozwijać, potrzeba czasu, pracy i wyrzeczeń. Nikt tego za nas nie zrobi.

Uodpornij się na chorobę nieudaczników

Cóż znaczy ta choroba?
Obserwując swoich bliźnich, stwierdzamy, że ludzie, którym się nie wiedzie, cierpią na paraliżującą ich myślenie chorobę. Każdy z nich ma ją w stadium zaawansowanym. Jest to wykręcanie się. Człowiek jest tym mniej skłonny do wykrętów, im większe ma osiągnięcia. Ci, którzy nie mają na swym koncie sukcesów i nie robią nic w tym kierunku, by je odnosić, mogą przytoczyć mnóstwo przyczyn swoich niepowodzeń.
Wykręty:
•	Zły stan zdrowia
•	„Trzeba być mądrym, żeby odnieść sukces” – niedocenienie własnego umysłu a przecenienie umysłu innych ludzi. Chociaż wiedza to potęga, ale wykorzystana w umiejętny sposób. 
•	Wiek – jestem za stary, jestem jeszcze za młody itp.
•	Szczęście, pech – nie szczęście decyduje o losie człowieka. Jeśli człowieka sukcesu spotka porażka, jeśli ma pecha, wyciąga z tego wnioski i w efekcie na tym zyskuje. Musimy kierować się zasadami prowadzącymi do sukcesu i zgodnie z nimi postępować. Nie liczyć na szczęście, lecz koncentrować się na tym, by rozwinąć w sobie te cechy, które gwarantują zwycięstwo. Każdy jest kowalem swego losu.
Buduj wiarę w siebie, wyzbądź się lęku

Lęk to coś bardzo rzeczywistego. Zanim go zwalczymy, musimy najpierw stwierdzić, że naprawdę istnieje. W dzisiejszych czasach lęk ma na ogół podłoże psychiczne. Zaniepokojenie, napięcie, gonitwa myśl, panika. Lęk to największy wróg sukcesu. Nie pozwala ludziom korzystać z nadarzających się okazji, niszczy witalność, czyni człowieka chorym w dosłownym znaczeniu, wywołuje dolegliwości organiczne i skraca życie, zamyka usta, gdy chcesz mówić. Lęk – niepewność, brak wiary w siebie – nie pozwala ludziom osiągnąć tego, czego pragną.
Musimy pokonać lęk i nabrać wiary w siebie.
•	Określić swój lęk, ustalić, czego się obawiamy.
•	Lęk można pokonać działaniem.
•	Bądź zdecydowany, zacznij działać natychmiast.

Zapamiętaj pięć pożytecznych zasad zachowania się

•	Działanie uwalnia od lęku – określ swój lęk i podejmij przeciwko niemu konstruktywne kroki. Bezczynność, bierne trwanie w jakiejś sytuacji – potęguje lęk i niszczy wiarę w siebie.
•	Staraj się deponować w swoim banku pamięci tylko myśli pozytywne. Nie pozwól, by negatywne, destrukcyjne myśli nękały twój umysł. Po prostu staraj się nie myśleć o przykrych sytuacjach i wydarzeniach z przeszłości.
•	Patrz na innych z właściwej perspektywy. Powtarzaj sobie, że ludzie są w istocie bardzo podobni do siebie. Każdy z nich jest tylko człowiekiem, okaż im zrozumienie.
•	Naucz się postępować zawsze zgodnie z sumieniem. Uchronisz się w ten sposób przed kompleksem winy.
•	Całą swoją osobą komunikuj otoczeniu: „Wierzę w siebie, naprawdę wierzę we własne siły”. Potęguj to uczucie następującymi metodami:
o	Siadaj zawsze w przodzie,
o	Szukaj kontaktu wzrokowego z rozmówcą,
o	Przyspiesz tempo chodu,
o	Wypowiadaj się bez zahamowań,
o	Uśmiechaj się.

Zawsze opłaca się myśleć pozytywnie

	Nie gardź sobą. Samoponiżanie jest zabójcze. Skoncentruj się na swoich zaletach. Masz ich więcej niż myślisz.
	Używaj słownictwa człowieka myślącego pozytywnie. Dobieraj słowa pozytywne, optymistyczne, radosne, które wieszczą zwycięstwo, nadzieję, szczęście, radość. Unikaj słów kojarzących się z porażką, zmartwieniem, fiaskiem.
	Poszerzaj swoje horyzonty myślowe, swój punkt widzenia. Miej na uwadze nie tylko to co jest w danym momencie, lecz i to co może być.
	Patrz pozytywnie na swoją pozycję w pracy, w szkole. Czuj się członkiem wspólnoty, zespołu i nie ograniczaj się tylko do wykonywania swoich obowiązków.
	Nie myśl o sprawach błahych, lecz koncentruj się na celach wielkich.

Drogi prowadzące do twórczego myślenia
	Uwierz, że coś jest wykonalne. Gdy uwierzysz, twój umysł wskaże ci jak tego dokonać. Wyeliminuj ze swego słownika słowa: „niemożliwe”, „nie da się”,  „niewykonalne”, „nie warto próbować”.
	Nie pozwól, by tradycja sparaliżowała twój umysł. Bądź otwarty na wszystko co nowe.. Nie unikaj eksperymentowania. Szukaj nowych dróg. Bądź postępowy we wszystkich swoich działaniach.
	Każdego dnia zadawaj sobie pytanie: „Co mogę zrobić lepiej?” Nie ma granic samodoskonalenia.
	Zastanawiaj się: „Jak mogę zwiększyć swoją wydajność?” Wydajność jest stanem świadomości, daje impuls naszemu umysłowi, by zastosować mądre rozwiązanie.
	Ucz się zadawać pytania i słuchać. Dzięki temu zbierzesz informacje, aby podjąć trafną decyzję.
	Poszerzaj swoje horyzonty myślowe. Utrzymuj kontakty z ludźmi, którzy są pomysłowi i otwarci, dzięki którym znajdziesz nowe możliwości działania.

6. Wspólnie wychowujemy młodego, odpowiedzialnego człowieka. Znaczenie dobrych stosunków: rodzice – wychowawca – szkoła, dla sukcesów szkolnych i życiowych ucznia.

My nauczyciele zdajemy sobie doskonale sprawę z tego, że aby zająć się wydobywaniem i rozwijaniem niepowtarzalnych cech każdego dziecka, należy przyjrzeć się jego rozwojowi i umiejętnie dostosować wymagania i zadania, których realizacji oczekują od ucznia nauczyciele i rodzice. Musimy, dla dobra dziecka utrzymywać kontakt z Wami rodzice, gdyż jesteście najlepszym źródłem informacji o uczniu, a my pragniemy lepiej poznać dziecko i naturalne warunki jego rozwoju.
W obecnych szkołach masowych uczą się dzieci z deficytami rozwojowymi, dzieci alergiczne, nadpobudliwe, o obniżonych możliwościach intelektualnych, zdolne i przeciętne. Z problemami edukacyjnymi wynikającymi z właściwości rozwojowych, nie zawsze radzą sobie rodzice, gdyż nie wszyscy posiadają wiedzę z zakresu psychologii czy pedagogiki. Myślę, że wielu rodziców liczy na pomoc mądrych, życzliwych nauczycieli, pragnie współpracować, lecz nie wie jak. Bardzo ważnym jest aby ta współpraca właściwie się układała i by rodzice byli zaangażowani w realizację planu pracy szkoły
Nowa szkoła, w oparciu o podstawy programowe i rozporządzenia, ma gwarantować każdemu uczniowi równy start w dorosłe życie, umożliwiać rozwój indywidualnych zainteresowań, potrzeb i zdolności oraz pomóc w nabywaniu umiejętności koniecznych w podejmowaniu życiowych decyzji. Dostosowanie wymagań do indywidualnych możliwości uczniów jest możliwe jedynie w sytuacji, gdy nauczyciel zna i rozumie specyfikę różnic rozwojowych, a bez kontaktu i współpracy z Wami rodzice nie zdobędzie rzetelnej wiedzy na temat wychowanka. 
Przy wielkiej różnorodności indywidualnych osobowości nie można oddziaływać na dziecko efektywnie bez Waszej pomocy. Wychowawca, który nie zacznie pracy od nawiązania dobrego kontaktu z rodzicami, od poznania trudności dziecka i trudności wychowawczych rodziców nie potrafi towarzyszyć uczniowi w jego wszechstronnym rozwoju. Trudno mu będzie zrozumieć problem rodziny i indywidualny problem ucznia. 
A zrozumieć dziecko, to przyjąć go takim jakie jest, wspomagać jego rozwój na poziomie właściwym cechom rozwojowym. Zrozumieć dziecko i zaakceptować go, to ułatwić sobie pracę wychowawczą i pozbyć się lęku o efekty działań dydaktycznych. Bez pomocy Was rodzice jest to bardzo utrudnione, a czasem nawet niemożliwe. 
Rolą szkoły jest wspomaganie wychowawczej roli rodziny. A to właśnie świat ludzi dorosłych rodzi powstawanie problemów wychowawczych u dzieci i młodzieży. 
"Największym problemem wychowawczym nie jest to, że młodzież nie słucha dorosłych, ale że ich naśladuje w tym, co złe i dobre". 
Dewaluują się tradycyjne wartości, zacierają granice między dobrem a złem. W życiu codziennym zaczyna dominować pieniądz i brutalna siła. 
Rodzice goniąc za zarobkami, tracą kontakt ze swoimi dziećmi. Te z kolei, nie mogąc zaspokoić elementarnych potrzeb w rodzinie - potrzeby miłości, akceptacji, rozmowy - przyłączają się do grup nieformalnych, uciekają w świat alkoholu i przemocy, chcąc wykrzyczeć to wszystko, co ich boli. 
Szkoła może skutecznie wychowywać tylko wspólnie z rodzicami, bez takiej współpracy wychowanie szkolne nie ma żadnych szans. Nikt nie zwolni dorosłych z obowiązku wychowywania młodego pokolenia. 
Istotą szkoły jest stawienie wymagań służących rozwojowi młodego człowieka. Wymagania te, nie zawsze dostosowane do możliwości psychofizycznych dzieci i młodzieży, powodują porażki, niepowodzenia, a reakcją obronną są przejawy buntu, zniechęcenia i agresji. Rodzice i nauczyciele często są wystawiani na próbę łagodności, spokoju i cierpliwości. Nauczyciel konsultuje się z rodzicami i zaczynają wspólne dociekania o przyczyny, obwiniając m.in. ucznia za jego lenistwo, krnąbrność, złośliwość, upór. 
Dobrze, jeżeli szczera rozmowa, w klimacie wzajemnego zaufania, wyłoni prawdziwą przyczynę niepowodzeń ucznia, wtedy przy mądrym postępowaniu można ten mechanizm zatrzymać. . Rodzice i nauczyciele często są wystawiani na próbę łagodności, spokoju i cierpliwości.
A co się stanie, jeżeli jedynym winowajcą pozostanie uczeń? 
Świadomość posiadanej władzy nad dzieckiem, którą mają rodzice i nauczyciele sprzyja takim zachowaniom dorosłych, jak szydzenie, wyśmiewanie, poniżanie dziecka. 
Inny sposób powstrzymania dziecka od niebezpiecznych zachowań to nakazy i zakazy. Jest rzeczą oczywistą, że nakaz i zakaz są nieodzowne w życiu człowieka, lecz zbyt częste i dotyczące najbardziej elementarnych potrzeb dziecka prowadzą do niebezpiecznych następstw - ucieczki z domu, próby samobójcze. Nakazy mają na celu bezpośrednie ukierunkowanie działalności dziecka zgodnie z życzeniami rodziców, a często wbrew woli dziecka (np. dzisiaj, po powrocie ze szkoły masz zjeść obiad i będziesz się uczył aż do wieczora, a ja sprawdzę, czego się nauczyłeś). Poprzez różne formy nakazu naciskamy na dziecko, zmuszając je do nauki, posłuszeństwa, pokory, nie zważając na psychofizyczne uwarunkowania procesu rozwojowego młodego człowieka.
Zakaz natomiast ma go powstrzymać przed określonym działaniem. Oba te sposoby ingerowania w zachowanie dziecka wyrażone są krótką formą słowną, oraz mniej lub bardziej ostrym tonem. Niejednokrotnie zakaz poparty jest groźbą kary. 
Rodzice równie często jak nakazy i zakazy stawiają dziecku warunki, chcąc tą drogą zmobilizować je do większego wysiłku i lepszych osiągnięć np. "Od tej chwili nie będę się do ciebie odzywała, odezwę się pod warunkiem, że przyniesiesz piątkę z języka polskiego".
Takich przykładów jest wiele, lecz najgorsze są te uwarunkowania, które ograniczają podstawowe potrzeby młodego człowieka. 
Dysfunkcjonalne rodziny nie uznają i nie szanują faktu, że dzieci - tak jak wszystkie ludzkie istoty - są niedoskonałe. Dzieci są atakowane za swoją niedoskonałość i nieustannie otrzymują komunikat, że niedoskonałość jest czymś nienormalnym. Na to domaganie się doskonałości ze strony rodziców mogą zareagować w dwojaki sposób. Mogą starać się zaspokoić to żądanie, wyzbywając się swoich naturalnych cech. Mogą też czuć się przytłoczone niemożliwymi do spełnienia oczekiwaniami rodziców i zbuntować się, odmawiając współpracy, a następnie wypracowując w sobie cechy przeciwne tym, jakich oczekiwali od nich rodzice. Rodzice mówią o nich: "złe, albo "zbuntowane dzieci". 
Często przyklejamy etykietę "trudnego” dziecka temu, które w istocie wcale nie jest trudnym, a tylko zostało obdarzone przez naturę witalnością, spostrzegawczością, ruchliwością. A gdy dziecko dokazuje, nie chce wejść w kierat obowiązków - zamiast zdobyć się na maksimum wysiłku, cierpliwości i taktu - straszymy, besztamy, skarżymy się albo wpadamy w panikę i opuszczamy bezradnie ręce.
A gdy przychodzi czas dojrzewania, kiedy wrażliwość dziecka potęguje się, wzrasta wstydliwość, występuje opryskliwość i krnąbrność - wówczas u rodziców nie przygotowanych, nie zdających sobie sprawy z trudnego okresu rozwojowego ich dziecka, zaczyna się czas walki z niedobrym, "trudnym dzieckiem”, co jest brzemienne w najfatalniejsze skutki. 
Najłatwiej jest wymierzać dziecku karę fizyczną, bo po prostu nie trzeba nad nią myśleć. Ale w wychowaniu nie może być miejsca na bezmyślność. Każda kara musi być głęboko przemyślana i uzasadniona.
Dobierając rodzaj kary, należy uwzględnić wiek dziecka i cechy jego osobowości. W stosunku do dziecka wrażliwego wystarczającą karą będzie sama dezaprobata wyrażona w słowach lub w sposobie bycia rodziców. Mocniejsze będzie umocnienie słowne, rzeczowa wymówka lub nagana w tonie ostrym, lecz wolnym od gniewu i uniesienia. Pamiętajmy nie krytykujemy dziecka, lecz jego zachowanie, które uważamy za niewłaściwe. 
Najczęściej stosowanym środkiem karania jest bicie, a więc przemoc fizyczna. Rodzice uzasadniają stosowanie tego środka, mówiąc np. "Jak się ma takie dziecko, to bez bicia się nie obejdzie”, "On by nam na głowę wszedł, jakby nie dostał”, "On by przewrócił cały dom, tylko pasem można go uspokoić”. W tym wypadku nie ma co doszukiwać się atmosfery akceptacji czy miłości. 
Bicie daje najczęściej efekty pozorne i krótkotrwałe, pozostawia skutki wyraźnie ujemne. U dzieci w ten sposób karanych pogłębiają się zaburzenia, powstaje poczucie zagrożenia, trwałe lęki, głębokie urazy psychiczne, kompleksy trwające całe życie, poczucie osamotnienia, niższości, niewiary we własne siły, nieufność wobec ludzi, zamykanie się w sobie, chęć zemsty, agresywność. Dzieci w obawie przed biciem kłamią, uciekają z domu. 
A w szkole? No cóż, tu też spotyka się różne formy przemocy fizycznej. 
Dorastanie to okres ciągłych zmian. Utrudniają one ustabilizowanie poczucia własnej godności i odnalezienia celu swego istnienia. Szukanie akceptacji jest dla nastolatka ciągłą walką". Choć większość nastolatków nie chce się do tego przyznać, tym, czego najbardziej potrzebują, jest akceptacja, aprobata i uwaga rodziców. Jeżeli nie zaspokoją swoich potrzeb w domu, szukają ich spełnienia poza nim, szukają grupy, która ich zaakceptuje. W zależności, do jakiej grupy trafią, starają się w niej zaistnieć (często poprzez przemoc, kradzieże) byleby spotkać się z aprobatą. 
Klimat panujący w rodzinie ma wielkie znaczenie wychowawcze, na równi ze szkołą i otoczeniem ze swoimi przejawami przemocy i agresji. 
A dziecko jak gąbka wchłania wszelkie formy przymusu, nacisku, przemocy stosowanej przez dorosłych, starszych kolegów, rówieśników i w momencie niepowodzenia wybucha, wyładowując złość najpierw na przedmiotach, później na kolegach i dorosłych. 
I cóż, gdzie miejsce w tym przytłaczającym swą agresja świecie dla dorastającej młodzieży? 
A my - nauczyciele, pedagodzy, rodzice, sami zagubieni w poszukiwaniu nowych wartości (skoro stare straciły ważność) musimy stanąć na wysokości zadania i okiełznać wierzgające dzieci, sposobami dalekimi od przemocy. 
... Nie sztuka nawet złemu nauczycielowi nauczyć dziecko, które samo chłonie wiedzę i lubi pracować. Pedagog, wychowawca, ojciec i matka wtedy zdają egzamin swojej przydatności, gdy potrafią przyuczyć do systematycznej pracy i wpoić zasady moralne dziecku które tego nie chce”.
Jeśli wymagania i przepisy szkoły lub metody wychowawcze rodziców osłabiają inicjatywę dziecka już na samym początku edukacji, nabiera ono przekonania, że niczego zmienić się nie da, czego rezultatem jest uległość i bierność w świecie rządzonym przez dorosłych. Z drugiej strony, jeśli dziecko będzie nadmiernie i nieadekwatnie do swych możliwości chwalone, pozbawione krytycyzmu ze strony dorosłych i rówieśników oraz "puszczone na głębokie wody" bez odpowiedniej dojrzałości moralnej i przygotowania psychicznego, może to w przyszłości u niego implikować postawą egoistyczną, bezkrytyczną w stosunku do własnej działalności.
Celem nauczania i wychowania powinno być wzbudzanie u uczniów ciekawości, uwagi, aktywności, ekspresji, ducha krytycyzmu. Należy kształcić umiejętność wnioskowania, umiejętność samodzielnego myślenia, wykorzystania zdobytych wiadomości, pozytywnie oceniać i zachęcać do stawiania oryginalnych pytań i odpowiedzi świadczących o zainteresowaniach, indywidualizmie, chęci poznawania i przeobrażania świata. Taki sposób kształcenia przyczynia się do rozwoju osobowości młodych ludzi i ich twórczej postawy.
A zatem wszyscy powinniśmy się zjednoczyć w naszych działaniach, aby stanąć na wysokości zadania i wychować odpowiedzialnego człowieka, który bez naszej pomocy sam potrafi podejmować dobre decyzje, odróżnić dobro od zła, potrafi wybrać optymalną dla siebie drogę rozwoju, dążyć do wybranych przez siebie celów. 
Zadanie solidarnego działania na rzecz dzieci wyraził w swym orędziu Jan Paweł II "myśli moje znowu biegną ku dzieciom, ku ich słusznemu pragnieniu miłości i radości. Zwracam się z ufnością do ludzi dobrej woli. Zjednoczmy się wszyscy, aby stawić opór wszelkim formom przemocy... Twórzmy warunki, w których dzieci będą mogły odziedziczyć po naszym pokoleniu świat bardziej zjednoczony i solidarny".

Bibliografia: 
1. Józefa Pielkowa, Jak im pomóc?, Seria RODZINA I DOM, Instytut Wydawniczy Związków Zawodowych, Warszawa, 1981. 
2. Salomon Łastik, Trudni rodzice, Czytelnik, Warszawa, 1967. 
3. Orędzie Noworoczne Jana Pawła II - cytat 



7. Wzmacnianie poczucia własnej wartości – drogą rozwoju osobowości

W marzeniach wszyscy aspirujemy do rzeczy wielkich. Jednak większość z nas nie osiąga upragnionych rezultatów, nie mamy poczucia spełnienia, nie jesteśmy zadowoleni. Dlaczego? Moglibyśmy wymienić wiele przyczyn (jestem zbyt głupi, inni zrobią to lepiej, nie nadaję się do tego, jestem zbyt słaby, jestem chory, biedny), ale gdzieś w głębi nas drzemie przekonanie, że gdybyśmy się tylko odważyli, moglibyśmy spełnić te marzenia. A więc powstrzymuje nas strach. Strach przed porażką lub sukcesem. To strach krzyżuje nasze zamiary, strach nas blokuje, to on działa destrukcyjnie na nasze poczucie własnej wartości i umieszcza przeróżne blokady na naszej drodze. Strach nie pozwala nam na podjęcie działania, stawia na naszej drodze blokady i przeszkody oraz staje się przyczyną zachowań prowadzących do porażek. Te porażki z kolei wywołują w nas poczucie winy i niepokój mogące prowadzić do kompletnej demobilizacji. Widzimy to na przykładzie naszych dzieci. Niepowodzenia w szkole mogą sprawić, że niecierpliwy uczeń, bez wsparcia ze strony rodziców i nauczycieli traci wiarę, że mu się uda, że jest sens dalej pracować. Uważa, że jest za mało zdolny, czy wręcz głupi i nie będzie nawet starał się zrozumieć problem i działać. Strach i brak motywacji nie pozwalają nam na podejmowanie prób. Tracimy pewność siebie i uważamy, że przegrywanie jest naszym przeznaczeniem. A nie działając, nigdy nie ruszymy z miejsca, nie rozwiniemy się. Jednak nasze strachy znikają, kiedy stawimy im czoło. A z chwilą, kiedy to uczynimy, gdy zaczniemy kierować sobą, będziemy mogli urealniać nasze zamierzenia, plany, marzenia. Wszystkie obawy, wątpliwości, które sprawiają, że stoimy w martwym punkcie można przełamać i ruszyć z miejsca w kierunku rozwoju własnej osobowości i osiągnięcia ważnych dla nas celów. 
Należy zdać sobie sprawę, że szukanie usprawiedliwienia nie ma sensu, zacząć działać i w pełni wykorzystać swój potencjał. Musimy tylko przezwyciężyć nasze obawy i mieć odwagę dążyć do wytyczonych celów. Młody człowiek, bez wsparcia ze strony bliskich i nauczycieli może bardzo szybko stracić wiarę w siebie i utracić możliwość zdobycia tego, czego mógłby dokonać. Musimy stale wzmacniać poczucie własnej wartości naszych dzieci pamiętając jednak, by szanowali innych ludzi i nie wyrośli na egoistów. W Ewangelii wg św. Marka czytamy: „ Wszystko, o co w modlitwie prosicie, stanie się wam, tylko wierzcie, że otrzymacie”. Wszyscy rodzimy się bogaci, bogaci ponieważ rodzimy się z niewiarygodnymi umysłami. Trzeba tylko umieć je wykorzystać. Naukowcy twierdzą, że wykorzystujemy tylko 10% naszych umysłowych możliwości. Myślenie o rzeczach wspaniałych pociąga za sobą wspaniałe wyniki. Myślenie o rzeczach przeciętnych pociąga za sobą przeciętne rezultaty. 
Młody człowiek musi skonkretyzować swoje cele, co chce osiągnąć. Powinien sobie ten cel zapisać. Nasz umysł potrzebuje życiowego celu, bo on wyznacza nam drogę i nie pozwala z niej zboczyć.. Bez niego nasze życie jest puste, przyszłość niepewna, teraźniejszość chaotyczna. Kiedy jednak mamy taki cel wszystko wraca na swoje miejsce.
Istotą wychowywania dzieci, czymś, dzięki czemu nasze dzieci dzień w dzień przynoszą nam radość, a nie cierpienie, jest sztuka porozumiewania się. Dzieci nie są przedmiotami. Dzieci myślą, czują, obserwują i naśladują nas dorosłych. Jeżeli będziemy mieli z nimi dobry kontakt, wzrośnie zarówno ich, jak i nasz szacunek do samych siebie. Dzieci nie będą wtedy wysysać z nas energii, wręcz przeciwnie, będą nam jej dodawać. Problem polega na tym, że przeciętni rodzice w praktyce nie poświęcają czasu na dowiadywanie się czegoś o swoich dzieciach ani na sensowne bycie i komunikowanie się z nimi. Jest tak zwłaszcza, gdy dzieci dorastają. Rodzice nastolatków często mówią: „Moje dzieci nie chcą ze mną rozmawiać”. Dzieje się tak dlatego, że od najwcześniejszych lat nie utrzymywano właściwych kontaktów z dzieckiem, nie było wzajemnej szczerości, zrozumienia, porozumiewania się. Ale nawet do nastolatków można dotrzeć. Musimy być tylko otwarci i szczerzy i wyzbyć się złudnego przekonania o własnej wielkości i spojrzeć na świat oczyma młodego człowieka.
W zależności od tego, jak były wychowywane, dzieci mają wyższe lub niższe poczucie własnej wartości. Niska samoocena u dziecka to objaw poważnego problemu, który wymaga naszego natychmiastowego działania. 
Oto lista negatywnie nacechowanych reguł postępowania, przekazywanych niejednokrotnie dzieciom:
-Nie wyrażaj swoich uczuć.
-Nie złość się.
-Nie denerwuj się.
-Nie płacz.
-Postępuj tak, jak mówię, a nie tak, jak ja robię.
-Bądź dobry, grzeczny, idealny.
-Unikaj konfliktów.
-Nie myśl i nie mów tylko stosuj się do wskazówek.
-Ucz się dobrze.
-Nie zadawaj pytań.
-Nie zdradzaj rodziny.
-Nie przeciwstawiaj mi się.
-Ja mam zawsze rację, a ty jej nigdy nie masz.

Negatywnie nacechowane przekazy:
-Wstydź się!
-Nie jesteś wystarczająco dobry.
-Wolałbym, żebyś się nigdy nie urodził.
-Bądź mężczyzną.
-Duzi chłopcy nie płaczą.
-Zachowuj się jak grzeczna dziewczynka.
-Nie bądź taki, jaki jesteś.
-To wszystko przez ciebie.
-Nie będziemy cię kochać.
-Nigdy do niczego nie dojdziesz.
I inne...
Są to oskarżenia, negatywne oceny dziecka, które niszczą płaszczyzny porozumienia się. Dziecko jest zranione, niedocenione, samotne z problemem. Czuje się poniżone, obniżyła się jego samoocena. Nie możemy oceniać, negować osoby dziecka. Możemy wyrazić negatywną opinię tylko o jego zachowaniu. Używać języka „Ja”: „Nie mogę się z tym zgodzić”, „Nie podoba mi się gdy..”, „Jestem wściekła gdy...” itp.
Gdy odkryjecie, że wasze dziecko ma niskie poczucie własnej wartości, to  jako rodzice musicie zareagować i doprowadzić do zmiany na lepsze. Jeśli nie zostaną podjęte szybkie działania, może się pojawić mnóstwo problemów, które zburzą życie rodziny – ucieczki z domu, picie alkoholu, zażywanie narkotyków, ciąża... 
Najłatwiej jest rozwinąć w naszych dzieciach wysoką samoocenę, jeśli sami mamy duże poczucie własnej wartości. Wtedy dzieci mają model, na którym mogą się wzorować i upodabniać się do niego. Dzieci, nastolatki muszą wiedzieć, że ich rodzice są żywymi ludźmi mającymi swoje potrzeby i uczucia.
Inną metodą budowania u dzieci szacunku dla samego siebie – którą należy stosować, gdy dziecko jest jeszcze kilkuletnie – jest metoda polegająca na mówieniu mu, że jest wspaniałe. Jeżeli powiemy to wprost, mogą nie uwierzyć, musimy tak mówić o nich innym osobom.
Dzieci muszą wiedzieć, że są dla nas ważne, że ich kochamy, że mogą na nas zawsze liczyć. Musimy mieć dla nich czas, zawsze z uwagą wysłuchać, okazać maksimum cierpliwości, wyrozumiałości i zrozumienia. Musimy patrzeć na problemy młodych z ich perspektywy. Dzieci muszą wiedzieć, że ich cenimy, zawsze pomożemy, nie skrytykujemy, nie ośmieszymy ale zrozumiemy. Nie rozwiążemy za nich problemów. Oni muszą zrobić to sami, sami muszą powziąć decyzje. Będą jednak wiedzieli, że na nich liczymy i wierzymy w nich. Oni na pewno w takich warunkach, otoczeni miłością, akceptowani i bezpieczni, z łatwością pozbędą się strachu, który paraliżuje działania i rozwiną swoje zdolności dla swojej i naszej radości.


Bibliografia:
1. John Chaffee, Potęga twórczego myślenia, Grupa Wydawnicza Bertelsmann, Warszawa 2001,
2. Jack Canfield, Marc Victor Hansen, Miej odwagę zwyciężać, Grupa Wydawnicza Bertelsmann, Warszawa 2000,
3. Józefa Pielkowa, Jak im pomóc?, Seria RODZINA I DOM, Instytut Wydawniczy Związków Zawodowych, Warszawa, 1981. 
4. Salomon Łastik, Trudni rodzice, Czytelnik, Warszawa, 1967. 
5. Praca zbiorowa, Potęga osobowości: Żyj wśród ludzi, Świat Książki, Warszawa 1996.




8. Współpraca rodziny i szkoły w zakresie przeciwdziałania narkomanii i przynależności do sekt.

„ Istnieją więzienia mające kraty, solidne kraty, które widać i które można przepiłować.
Istnieją też inne, mające niewidzialne kraty, których nie można chwycić i potrząsnąć z wściekłością, chociaż mówią Ci 
z uśmiechem:
„Ależ jesteś wolny, drzwi są otwarte, możesz wyjść …”
Claude Buffet
Sięganie po środki odurzające oraz wstępowanie przez młodzież do różnego rodzaju sekt ma podobne przyczyny. Tkwią one i w domu rodzinnym, i w szkole, i w środowisku. Przyczyny te dokładnie scharakteryzowaliśmy i przeanalizowaliśmy na poprzednim spotkaniu. Dlatego tak wielkie znaczenie ma współpraca i stały kontakt rodziców ze szkołą. Sekty uzależniają, potrafią manipulować ludźmi, „prać mózgi”. Robią to różnymi metodami, niejednokrotnie przy pomocy narkotyków. 
Co to jest sekta
•	grupa ludzi, którzy oderwali się od kościoła lub wspólnoty religijnej;
•	grupa która przyjęła własne zasady doktrynalne i organizacyjne o piramidalnej strukturze władzy, obowiązków i przywilejów;
•	członkowie sekty są przekonani o słuszności swego oddzielenia  -niemożliwe, by trwali w błędzie !!!
•	jedynie oni posiadają zdawczą prawdę;
•	na czele grupy stoi mistrz, guru – jej założyciel, któremu winni całkowite i bezgraniczne posłuszeństwo.
W Polsce działa ponad 300 sekt. Rocznie polska policja notuje ok.. 10 tys. przypadków zaginięć. W większości chodzi o ludzi młodych. Ostatnio także w niektórych rejonach naszego kraju zanotowano wzrost samobójstw popełnianych przez ludzi młodych. Autopsje potwierdziły rytualny charakter tych czynów. rokrocznie obserwujemy wzmożoną aktywność sekt. Wypracowane metody werbowania nowych członków powodują, że każdego roku wielu młodych ludzi zrywa kontakt z najbliższymi, opuszcza rodziny i przepada w sektach.
Do najbardziej aktywnych sekt w Polsce należą:
MORMONI
RUCH ŚWIADOMOŚCI BABA JI
KOŚCIÓŁ SCJENTOLOGICZNY RODZINA (DZIECI BOGA)
SATANIŚCI 
MIĘDZYNARODOWE TOWARZYSTWO ŚWIADOMOŚCI KRYSZNY (HARE KRYSZNA)
NIEBO
KOŚCIÓŁ ZJEDNOCZENIOWY MOONA
Dlaczego sekty fascynują młodzież ? Tajemnica oddziaływania sekt polega na tym, iż wychodzą ludziom naprzeciw, szukają ich tam, gdzie oni są. w sposób serdeczny, osobisty, bezpośredni wydobywają ich z anonimowości, wspierają ich dążenia do współuczestnictwa, współodpowiedzialności, zaangażowania, a także sprawują nad nimi intensywną opiekę – poprzez liczne kontakty, odwiedziny w domach, nieustające wspieranie i pomaganie.
Sekty rozwijają się w różnych środowiskach, ale szczególnie na ich działanie narażona jest młodzież. Sprzyjają temu zwłaszcza następujące warunki jej egzystencji 
-współczesny chaos społeczno- moralny,
-zanik więzi rodzinnych,
-sytuacje kryzysowe, np. niezdany egzamin, nieszczęśliwa miłość, utrata kogoś bliskiego, sprzeczka w domu.



Znaki rozpoznawcze po których możesz poznać, że Twoje dziecko mogło mieć kontakt z sektom:
1.	Zmiana słownictwo i ubioru – człowiek zaczyna mówić „nowym językiem” używa słów i pojęć, których wcześniej nie używał. Zaczyna inaczej się ubierać, zmienia fryzurę.
2.	Zmiana osobowości – nadwrażliwość – człowiek staje się bardziej wrażliwy na wszelkie uwagi odnośnie siebie i grupy pod wpływem której się zmienił.
3.	Naprzemienna radość i smutek – jest wynikiem coraz to głębszego uzależnienia człowieka od sekty. Taki stan prowadzi do depresji.
4.	Rezygnacja z własnego ja – liczy się tylko grupa, człowiek dla niej rezygnuje z tego co było dotąd treścią jego życia. Może to być praca, szkoła, dom. Wszystkie decyzje podporządkowuje i poddaje ocenie sekty. 
5.	Ciągły lęk, obawa – człowiek we wszystkim i wszystkich widzi wroga, przede wszystkim grupy, do której się przyłączył. Ciągły niepokój o dziś i jutro, ucieczka przed rzeczywistością.
6.	Gloryfikacja grupy – grupa staje się wszystkim dla człowieka. Członek grupy nieustannie chce mówić jaka w niej panuje jedność, braterstwo i miłość. Brak jakiegokolwiek krytycyzmu, rzeczowej oceny.
7.	Obojętność i chłód w relacjach z rodziną i przyjaciółmi. 
8.	Nowe grono znajomych, która bez reszty absorbuje uwagę osoby werbowanej. 

Jeżeli Twoje dziecko trafiło do sekty.
Co robić, a czego nie robić?
- Nie wpadać w popłoch.
- W miarę możliwości utrzymywać kontakt.
- Zachować pozytywne nastawienie, spokój i chęć dialogu.
- Nie zwalczać wprost nowo zdobytych przekonań.
- Zapisywać wszystkie nazwiska, adresy i numery telefonów.
- Zbierać wszelkie informacje na temat sekty i jej działalności. 
- Postawić raczej na uczciwe zabarwienie wzajemnych kontaktów niż na zdrowy rozsądek.
- Używać pytań, a nie twierdzeń.
- Zwracać uwagę na oczywiste sprzeczności, ale bez napastliwości.
- Pielęgnować to, co rzeczywiście pozwala na podtrzymanie kontaktu: zainteresowania, wspomnienia rodzinne przeżyte poza grupą.
- Nie wysyłać pieniędzy! Pożytek z nich będzie czerpać sekta; planować raczej osobiste prezenty np. zrobiony na drutach sweter. 
- Nigdy nie rozstawać się z dokumentami, dotyczącymi adepta bądź grupy.
- Nigdy się nie poddawać! Należy pamiętać o tym, że w walce z sektami potężną bronią są miłość i wspomnienia.

Literatura którą warto przeczytać:

1.	Kosińska E. Gajewski M.: Sekty – religijny supermarket. Kraków 2000
2.	Nowakowski P.: Sekty. Co każdy powinien wiedzieć. Tychy 1999
3.	Prokop J.: Uwaga rodzice! – Sekty. Warszawa 1999
4.	Zwoliński A. : Anatomia sekty. Warszawa 1996

GDZIE SZUKAĆ POMOCY ?

Oto niektóre adresy i telefony które mogą być pomocne:

Dominikańskie Centrum Informacji o Nowych Ruchach Religijnych i Sektach. Kraków, ul. Stolarska 12
    23 – 16 – 13    wew. 26
Ośrodek Pomocy Rodzinie w Żywcu.ul. Sienkiewicza 19.
	8641 – 36 – 05 

        Adresy internetowe:
http: //www.effatha.pl/
   http://www.sekty.prv.pl/



9. Granice wolności w wychowaniu


Wszyscy ludzie, młodzi i starsi odczuwają potrzebę wolności. Coraz bardziej upowszechnia się świadomość tego, że absolutna wolność bez granic nie jest możliwa.
Jak wychowywać młodzież w duchu wolności – ale w pewnych granicach? Jakie są te granice?
Definicja wolności:
- możliwość podejmowania decyzji i postępowania zgodnie z przyjętym systemem wartości i światopoglądem.

Wolność człowieka jest ograniczona, gdyż nie żyje on w izolacji i musi być akceptowany przez innych
Wolność działania jest ograniczona istnieniem wielu możliwych rozwiązań danego problemu. Im lepiej człowiek zna wszelkie prawidłowości istniejące w przyrodzie i w życiu społecznym, tym lepsza jest jego wolność wyboru działania, człowiek wówczas czuje się bardziej wolny.
 Wolność człowieka nie jest więc zależna od własnego „widzimisię”, ale zawsze w pewnym stopniu od czynników obiektywnych. Mimo tych ograniczeń, człowiek ma tak dużo możliwości wyboru, że jego działania mogą być: albo pożyteczne dla niego i społeczeństwa, albo szkodliwe dla innych ludzi lub krzywdzące samego siebie.
W stosunku do wolnościowych dążeń uczniów, nauczyciele i rodzice powinni z jednej strony rozwijać ich samodzielność, aktywność i pomysłowość, z drugiej zaś wdrażać do ograniczania ich niektórych działań. Przede wszystkim tych, które szkodzą innym i sobie.
Sama wiedza w podejmowaniu właściwych decyzji nie wystarczy. Ktoś np. wie, że palenie papierosów szkodzi zdrowiu a jednak pali. Wie, że nadmiar alkoholu powoduje zgubne skutki a jednak nie raz można zaobserwować nadużywających trunków. Młodzi ludzie wiedzą, że narkotyki to śmierć a jednak sięgają po nie. I wreszcie nieraz chłopak wie, na czym polega miłość, a jednak dąży do tego, by pójść z dziewczyną do łóżka.
Aby wiedza była podstawą wyboru pożytecznego działania, musi być połączona z przekonaniem, ze świadomością, że tak właśnie należy postąpić, że to jest właściwy wybór. Emocjonalny stosunek człowieka do posiadanej wiedzy decyduje o tym, że dana wartość moralna staje się wartością człowieka.
Przekonania człowieka mogą być dobre albo złe. Działania człowieka zgodne z jego pozytywnymi przekonaniami – to pierwsza granica wolności.
Zdarza się czasem, że człowiek o pozytywnych przekonaniach, pod wpływem chwili postąpi niewłaściwie i tego żałuje.
Człowiek wolny działa w granicach rozsądku i z rozmysłem. Jeśli jego wybory i zachowanie zależą od chwili, czy sytuacji przypadkowych, to nie jest on właściwie wolnym człowiekiem. Rządzi nim przypadek, nie rozsądek.
W szkole przypadkowych okoliczności jest wiele. W szkole istnieje regulamin, akceptacja Dyrekcji, wychowawcy i nauczycieli i w tych granicach uczeń może czuć się wolny. Podobnie w domu rodzinnym.
Problem wolności, to również problem dorosłych ludzi. Wychowywać wolnego człowieka to przede wszystkim samemu być wolnym i dawać tego świadectwo. 
Wychowywać wolnego człowieka to szanować innych ludzi i wymagać dla nich i dla siebie szacunku.

Jak dążyć do samorealizacji

Po zaobserwowaniu cech ludzi samorealizujących się, ludzi szczęśliwych z natury, Abraham Maslow zaproponował następujące kroki, które prowadzą do szczęśliwego i pełniejszego życia:

 	Spróbuj przeżyć coś nowego i przynajmniej przez jakiś czas wykonuj różne prace w zupełnie inny sposób niż robiłeś to do tej pory.

 	Kiedy oceniasz własne doświadczenia, słuchaj uważnie swych prawdziwych przyjaciół. Bez sprawdzenia jakichś poglądów, nie powtarzaj ich i nie daj się im podporządkować.

 	Unikaj pozorów i gier w kontaktach z ludźmi. 


 	Naucz się wyrażania własnych poglądów.

 	Nie ukrywaj się za plecami innych ludzi. Weź całkowitą odpowiedzialność za to co robisz.

 	Wykonuj solidnie wszystko, czego się podjąłeś.

 	Wyrabiaj w sobie pozytywny stosunek do ludzi, których spotykasz.

 	Spróbuj uświadomić sobie i wyeliminować postawę defensywną w stosunkach z innymi. Np. kiedy ktoś wygłasza poglądy przeciwne do Twoich, zmuś się i słuchaj – może czegoś się nauczysz , a może Ty przedstawiając spokojnie swoje stanowisko nauczysz czegoś innych?



Z pewnością nie można się zmienić (nie da się tego zrealizować) w ciągu jednej nocy ale przestrzegając systematycznie powyższych zasad, możesz stopniowo dokonać pozytywnych zmian i poczuć się bardziej wolny.
